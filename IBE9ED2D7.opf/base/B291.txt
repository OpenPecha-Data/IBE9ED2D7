༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W3CN21540ImageGroup:13CN21763
LCCN:n/aISBN:
9787570002597
Title:
(1-7)
གྲགས་ཆེན་བཅོ་བརྒྱད།།
grags chen bco brgyad/ (1-7)
Author:
n/a
n/aDescriptor:
Original Publication:In/a,n/a
Place:lha sa/
Publisher:bod ljongs bod yig die raying ope skran khang |
Date:2019
Volume:7
Total Volumes:17
TBRC Pages:2
Introductory Pages:n/a
Text Pages:In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138. Comments: 2019



ah1gorts |
d
༄༅། །གྲགས་ཆེན་བཅོ་བརྒྱད་ལས་རྩ་ལག་སྐོར་གྱི་
རྩ་བ་པོད་བདུན་པ་བཞུགས་སོ།།
(༡- ༧ ༽
བློན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས་
བོད་ལྗོངས་བོད་ཡིག་དཔེ་རྙིང་དཔེ་
ཕབe@auderleannaturaueenumenempound



བྱ
༄༅། །གྲགས་ཆེན་བཅོ་བརྒྱད་ལས་ཆ་ལག་སྐོར་གྱི་
རྩ་བ་པོད་བདུན་པ་བཞུགས་སོ། །
(༡-༧)
སྨོན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



图书在版编目(CIP)数据
六部大论:1-7册:藏文/ 至尊慈氏等编著,拉萨:西藏藏文古籍出版
社,2019.6ISBN 978-7-5700-0259-7
1.0六, I. 0至,喇嘛宗一文集-藏语 N. DB946.6-53
中国版本图书馆CIP数据核字(2019) 第061907号
作者至尊慈氏等编著
责任编辑普琼
执行编辑东拉瓦·土日美朗
封面设计东拉瓦·土美朗
出版西藏藏文古籍出版社
销全国新华书店
经
成都国图广告印务有限公司
印
刷
开本787 X 1092 1/16
张123.25
印
次2019年6月第1版
版
印次2019年6月第1次印刷
数01-1,500
印
标准书号ISBN 978-7-5700-0259-7
定价247.001478)
版权所有翻版必究



དཀར་ཆག་
•དབུས་པ་བློ་གསལ། (1）
•སྟག་ཚང་ལོ་ཙཱ་བ།（22)
•སྟག་ཚང་ལོ་ཙཱ་བ། (47)
•ཇོ་བོ་ཨ་ཏི་ཤ (65）
•རེད་མདའ་བ།(72)
•གླང་རི་ཐང་པ།（76)
•བྱ་འཆད་ཁ་བ། (77)
ཟབྱ་འཆད་ཁ་བ། (80)༈ གྲུབ་མཐའི་རྣམ་བཤད།
༈ གྲུབ་མཐའ་ཀུན་ཤེས།
། རིག་གནས་ཀུན་ཤེས།
༈ ལམ་སྒྲོན།
༈ སྐྱེས་བུ་གསུམ་གྱི་ལམ་གྱི་རིམ་པའི་མན་ངག
། བློ་སྦྱོང་ཚིག་བརྒྱད་མ།
༈ བློ་སྦྱོང་དོན་བདུན་སྙན་བརྒྱུད་རྩ་བ།
༈ བློ་སྦྱོང་དོན་བདུན་མ་སྤྱི་བཤད་རྩ་བ།
༈ ཞེན་པ་བཞི་བྲལ།
༈ རྒྱལ་སྲས་ལག་ལེན།
། སྐྱེ་བོ་གསོ་ཐིགས།
༈ ཙ་ན་ཀ་ལུགས་ཀྱི་བསྟན་བཅོས།
༈ ཤེས་རབ་སྡོང་བུ།
༈ ཤེས་རབ་བརྒྱ་པ།།
༈ ལེགས་བཤད་འཕྲུལ་དྲ།
༑ སྐྱེས་བུའི་རྣམ་འབྱེད་གཞོན་ནུའི་མགུལ་རྒྱུ།•འཇམ་དཔལ་དབྱངས། (82)
•ཐོགས་མེད། (83)
•སློབ་དཔོན་ཀླུ་སྒྲུབ། (89)
•སློབ་དཔོན་ཀླུ་སྒྲུབ།（98)
•སློབ་དཔོན་ཀླུ་སྒྲུབ། (120)
•སློབ་དཔོན་ཀླུ་སྒྲུབ། (142)
•ས་སྐྱ་པཎྜི་ཏ། (151)
•ས་སྐྱ་པཎྜི་ཏ། （159)བ
-1



༈ ས་སྐྱ་ལེགས་བཤད།
༈ ཕྱོགས་བཅུའི་སངས་རྒྱས་འཕྲིན་ཞུ།
༈ བཤེས་སྤྲིང་།
༈ སློབ་སྤྲིང་།
༈ མཁས་པ་འཇུག་སྒོ།
། ཤེས་རབ་སྙིང་བོ། :
། ཆོས་དབྱིངས་བསྟོད་པ།
༈ སྡོམ་པ་ཉི་ཤུ་པ། ：
། ཁྱད་པར་དུ་འཕགས་པའི་བསྟོད་པ།
། ལྷ་ལས་ཕུལ་དུ་བྱུང་བའི་བསྟོད་པ།
༈ པོད་ཆེན་དྲུག་ཆ་ལག་དང་བཅས་ཀྱི་རྩ་བའི་དཀར་ཆགབས་སྐྱ་པཎྜི་ཏ། (167)
•ས་སྐྱ་པཎྜི་ཏ། (206)
•སློབ་དཔོན་ཀླུ་སྒྲུབ། (231)
•ཙནྡྲ་གོ་མི། (245）
•ས་སྐྱ་པཎྜི་ཏ། (26C)
བརྒྱལ་བ་ཤཱཀྱ་ཐུབ་པའི་བཀའ། (277）
•སློབ་དཔོན་ཀླུ་སྒྲུབ། (280)
•ཙནྡྲ་གོ་མི། (289)
ཐམཐོ་བཙུན་གྲུབ་རྗེ། (293)
བབདེ་བྱེད་བདག་པོ། (306）
(304)
-2



གྲུབ་མཐའི་རྣམ་བཤད།
༄༅། །གྲུབ་མཐའི་རྣམ་བཤད་བཞུགས་སོ། །
དབུས་པ་བློ་གསལ་གྱིས་མཛད།
༄༅། །རྒྱ་གར་སྐད་དུ། སིདྡྷ་ཨན་བྱ་ཁྱ་ཀོ་ཤ་ན་མ། བོད་སྐད་དུ། གྲུབ་པའི་
མཐའ་རྣམ་པར་བཤད་པའི་མཛོད་ཅེས་བྱ་བ། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །གང་ཞིག་སྟོབས་བཅུ་མངའ་བའི་སྟོབས་ཀྱིས་བདུད་ལས་
རྣམ་རྒྱལ་རྒྱལ་བའི་སྐུ་གསུམ་མཆོག་བརྙེས་ཤིང་། །ཆོས་ཚུལ་སྣ་ཚོགས་ཇི་སྙེད་པ་དང་ཇི་
ལྟའི་དོན་ཀུན་མ་འདྲེས་མཁྱེན་པས་ལྷམ་མེ་བ། །སྡང་དང་གཏི་མུག་དྲ་བའི་ཚོགས་འཇོམས་
ཐོག་མཐའ་བར་དགེ་རྒྱུན་དུ་སྣང་བའི་མཛད་པ་ཅན། །རྒྱལ་སྲས་རང་རྒྱལ་སློབ་མའི་
ཚོགས་བཅས་འགྲོ་བའི་བླ་མ་ཤཱཀྱའི་གཙོ་ལ་མགོས་ཕྱག་འཚལ། །ཆོས་ཀུན་རང་བཞིན་
མེད་ཚུལ་མཁྱེན་པ་བེ་ཏའི་རྒྱལ་སྲས་རྒྱལ་བའི་རྒྱུད་འཛིན་འཕགས་པའི་ལྷ། །བདེ་གཤེགས་
གསུང་རབ་རྣམ་པར་འབྱེད་མཁས་ཐུབ་པས་ལུང་བསྟན་ས་ལའི་སྔགས་འཆང་དབྱིག་གི་
གཉེན། །ལེགས་སྦྱར་ཟླ་བ་སྙན་དངགས་དཔའ་བོའི་དཔལ་དང་རིགས་ཚུལ་དྲི་མེད་ཕྱོགས་
གླང་གྲགས་པ་སོགས། །མཆོག་ཏུ་མཁས་པའི་གཞུང་ལུགས་སྣ་ཚོགས་ཉེ་བར་སྟོན་མཛད་
བླ་མའི་དྲིན་ལས་བློ་གྲོས་སྐྱེས། །ཕྱི་ནང་འདོད་ཚུལ་སྣ་ཚོགས་པ། །རྟོགས་པ་རང་བློ་མཁས་
ཕྱིར་དང་། །གཞན་ལའང་གཏན་དུ་ཕན་པའི་ཕྱིར། །རིམ་པ་གསུམ་པའི་ངག་གིས་བྱ། །
གྲུབ་པའི་མཐའ་ནི་རྣམ་པ་གཉིས། །ཕྱི་རོལ་པ་དང་སངས་རྒྱས་པའོ། །རེ་རེ་རྣམ་
གཉིས་རྣམ་པ་བཞིར། །དམན་དང་མཆོག་གི་རིམ་པས་བསྟན། །མུ་སྟེགས་བྱེད་རྣམས་
-1



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གྲངས་ཅན་ལས། །འཕེལ་བ་གཞུང་གི་དགོངས་པ་མིན། །དེ་ཉིད་གསུམ་གྱིས་མུ་སྟེགས
ཅན། །ཐམས་ཅད་བསྡུས་པ་གཞན་གྱིས་བཀག །མུ་སྟེགས་བྱེད་ལ་རྟོག་གེ་ལྔ། །ལྷ་ཡི་བླ་
མ་སེར་སྐྱ་པ། །དྲག་པོ་ཁྱབ་འཇུག་རྒྱལ་བ་པ། །གཞུང་དང་སྟོན་པས་ཕྱེ་བར་གྲགས། །སོ་
སོའི་དབྱེ་བ་དུ་མ་ཡོད། །བདག་འདོད་པར་ནི་ཐམས་ཅད་མཐུན། །ཕལ་ཆེར་ལྷ་དང་རིག་
བྱེད་འཛིན། །གྲུབ་མཐའི་ཁྱད་པར་གཞན་མི་མཐུན། །ལྷ་ཡི་བླ་མ་ཕུར་བུ་པ། །ངོ་བོ་
ཉིད་སྨྲ་ཆད་པར་སྨྲ། །རྒྱང་འཕེན་ཆད་པར་ལྟ་བ་དང་། །ཚུ་རོལ་མཛེས་པ་རྣམ་གྲངས་ཡིན།།
སེར་སྐྱ་ཡོན་ཏན་གསུམ་པ་དང་། །གཙོ་བོ་པ་དང་ཤེས་རིག་ཅན། །རང་བཞིན་རྒྱུར་སྨྲ་སུམ་
ཅུ་པ། །གྲངས་ཅན་པ་ཡི་རྣམ་གྲངས་ཡིན། །དྲག་པོའི་རྗེས་འཇུག་ཞི་བ་པ། །གཙུག་ན་ཟླ་
བའི་སློབ་མ་དང་། །དཔལ་མགྲིན་རྒྱུད་འཛིན་ལྷ་ཆེན་མཆོད། །དབང་ཕྱུག་པ་ཡི་རྣམ་གྲངས་
ཡིན། །གོམ་གསུམ་གནོན་དང་སྐྲ་ཅན་གསོད། །དཔའ་བོའི་བརྒྱུད་འཛིན་པད་དཀར་མིག།
གོས་སེར་འཁོར་ལོ་འཛིན་པའི་བུ། ཁྱབ་འཇུག་པ་ཡི་རྣམ་གྲངས་ཡིན། །གཅེར་བུ་གོས་
མེད་ཐ་བ་པ། །རྒྱལ་བ་པ་དང་ཕྱོགས་གོས་ཅན། །འོས་པ་བ་དང་མཛེམས་མེད་པ། །
མཁའ་གོས་ཅན་ནི་རྣམ་གྲངས་ཡིན། །
སངས་རྒྱས་ཆོས་ཀྱང་རྣམ་པ་བཞིར། །གཞུང་དང་སྟོན་པས་ཕྱེ་བ་སྟེ། །སོ་སོའི་
དབྱེ་བ་ཅུང་ཟད་དང༌། །གྲུབ་མཐའི་འདོད་ཚུལ་ཐ་དད་ཡོད། །ཚེར་མ་རྣོ་བ་ལ་སོགས་པའི།།
རྒྱུ་མེད་དཔེ་ནི་འགའ་ཞིག་གིས། །སྐྱེ་བ་ཐམས་ཅད་རྒྱུ་མེད་པར། །རྒྱང་འཕེན་པ་རྣམས་སྨྲ་
བར་བྱེད། །ལུས་འབྲས་ལུས་ཀྱི་ཡོན་ཏན་ནམ། །ཡང་ན་ལུས་ཀྱིས་བརྟེན་པའི་ཕྱིར། །བློ་
ནི་ལུས་དང་རྫས་གཅིག་ཏུ། །འདོད་པ་གྲུབ་མཐའི་རྩ་བ་ཡིན། །ཤེས་ཕྱིར་སྐྱེས་མ་ཐག་པའི་
བློ། །སྔ་མས་སྐྱེས་པའི་འབྲས་བུ་མིན། །ཨུཏྤལ་མིན་པའི་གཏན་ཚིགས་ཀྱིས། །སྐྱེས་བུ་
ས་བཅས་སྒྲུབ་པར་འདོད། །རྒྱུད་གཞན་དང་འབྲེལ་བའི་བློ་བཞིན། །འཆི་སེམས་ཉིད་
-2



གྲུབ་མཐའི་རྣམ་བཤད།
པར་ཀྱིས་འཆི་ཁ་ཡི། །སེམས་ནི་ཕྱི་མར་མཚམས་སྦྱོར་མིན། །དེས་ན་ལུས་ལས་བློ་སྐྱེ་བར། །
ཟླ་བ་ཅན་དང་རྟ་མཆོག་སྨྲ། །སྔ་ཕྱི་མེད་ཕྱིར་གོམས་པ་ལས། །གྲུབ་པ་ཐམས་ཅད་མཁྱེན་
པ་དང་། །ཤེས་བྱེད་མེད་ཕྱིར་དབང་པོ་ལས། །འདས་པའི་དོན་རྣམས་མེད་པར་འདོད། །
དངོས་པོ་ཐམས་ཅད་སྟོང་པའི་ཕྱིར། །རྒྱུ་མེད་པར་ནི་སྐྱེ་བ་འགག །བཤད་ཟིན་འཆད་
འགྱུར་བའི་རྟགས། །གཞན་ལ་གྲགས་པའི་རྗེས་དཔག་ཡིན། །དངོས་པོ་འཛིན་པ་མེད་པའི་
ཕྱིར། །རྗེས་དཔག་ཚད་མ་ཉིད་མ་ཡིན། །རྒྱུ་མེད་ཕྱིར་ན་སྐྱེ་བ་ཅན། །རེ་འགའ་ཡང་ནི་མིན་
པར་འགྱུར། །ཚེར་མ་རྣོ་བ་ལ་སོགས་ཀྱང་། །རང་རྒྱུས་ལས་ཡིན་དཔེ་མ་གྲུབ། །ལུས་ཀྱི་
རྗེས་འཇུག་ཅན་མིན་ཕྱིར། །ལུས་འབྲས་ལུས་ཀྱི་ཡོན་ཏན་མིན། །བེམས་རིག་རྣམ་པར་
འགལ་བའི་ཕྱིར། །ལུས་སེམས་རྫས་ནི་གཅིག་པའང་མིན། །གོམས་པའི་ཁྱད་པར་
དམིགས་པའི་ཕྱིར། །གོམས་བློ་སྔོན་དུ་སོང་བ་ཡིན། །སྐྱེས་མ་ཐག་བློ་སྔ་མ་ཡིན། །རྒྱུ་ཅན་
མི་འགྲུབ་ཤེས་པའི་རྟགས། །འགལ་ཕྱིར་རྒྱུད་གཞན་འབྲེལ་བའི་བློ། །ཆོས་དང་མི་ལྡན་
མཐུན་དཔེ་ཡིན། །འཆི་སེམས་ཡིན་པའི་གཏན་ཚིགས་ནི། །འགལ་བ་མ་གྲུབ་དཔེ་མ་གྲུབ།།ནི
གོམས་བྱེད་ཤེས་པའི་རྒྱུ་ཡོད་ཕྱིར། །གོམས་ལས་ཐམས་ཅད་མཁྱེན་པ་ཡིན། །ཤེས་བྱེད་
མེད་ཕྱིར་བསྐལ་པའི་དོན། །ཐམས་ཅད་མེད་ཕྱིར་འགྱུར་བ་ཡིན། །རྟག་པ་གཞན་ལ་ལྟོས་
མེད་ཕྱིར། །རྟག་ཏུ་ཡོད་དང་མེད་པར་འགྱུར། ། རྗེས་དཔག་བསླུ་བ་མེད་པའི་ཕྱིར། །ཚད་
མ་ཡིན་ཏེ་མངོན་སུམ་བཞིན། །
གྲངས་ཅན་པ་རྣམས་གཙོ་བོ་དང་། །བདག་གིས་ཤེས་བྱ་ཀུན་བསྡུས་ཤིང་། །
གཙོ་བོ་བེམས་པོ་ཉི་ཤུ་བཞི། །ཤེས་རིག་རྟག་པ་གཅིག་པུར་སྨྲ། །སྙིང་སྟོབས་རྡུལ་དང་མུན་
པ་ཡི། །ཡོན་ཏན་ཆ་མཉམ་རང་བཞིན་ཡིན། །ཤེས་རིག་འབྲས་བུར་བཤད་པའང་ཡོད། །
སངས་རྒྱས་པ་དག་འདོད་པ་བཞིན། །འབྲས་བུ་རྒྱུ་ལས་ཐ་དད་པར། །མ་ཡིན་རྒྱུ་ཡི་ངོ་བོ་
-3



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ནསྟེ། །མེད་པ་བྱེད་པ་མེད་ཕྱིར་རོ། །རྒྱུ་ལེན་ཕྱིར་ན་ཐམས་ཅད་ལས། །ཐམས་ཅད་འབྱུང་བ
མེད་ཕྱིར་དང་། །ནུས་པས་ནུས་པ་བྱེད་ཕྱིར་དང་། །རྒྱུ་ཡོད་ཕྱིར་ན་འབྲས་བུ་ཡོད། །གསལ་
གསལ་དང་དངོས་སུ་འགྱུར་བ་དང་། །གཉིས་དང་རང་བཞིན་འབའ་ཞིག་ལས། །བློ་ལ་
ཤར་བའི་གཟུགས་བརྙན་ནི། །འདྲེས་པ་སྐྱེས་བུའི་ལོངས་སྤྱོད་ཡིན། །དེ་ལ་ངེས་བྱེད་ཚད་
མ་གསུམ། །དང་པོའི་འབྲེལ་བ་རྣམ་པ་བདུན། །འགའ་ཞིག་རང་བཞིན་ཐར་པར་འདོད། །
གཞན་དག་སྐྱེས་བུ་ཐར་པར་སྨྲ། །རང་བཞིན་བྱེད་བཅས་སྐྱེས་བུ་ནི། །བྱེད་མེད་མཐོང་བ་
གྲོལ་བ་ཡིན། །རྒྱུ་མེད་ཕྱིར་ན་གཙོ་བོ་ནི། །གསལ་བའི་རྒྱུ་མིན་དངོས་པོ་མིན། །རྟག་ཕྱིར་
དེ་ནི་ཆེན་པོ་སོགས། །རིམ་དང་གཅིག་ཅར་བྱེད་པ་འགལ། །གང་ཕྱིར་གཏན་ཚིགས་དེ་
དག་ཀྱང་། །རང་ཉིད་མེད་པར་མི་འདོད་དང་། །ཐ་དད་མིན་ཕྱིར་ཚད་མེད་དང་། །རྗེས་འགྲོ་
མཐོང་སོགས་མེད་པར་འགྱུར། །རང་བཞིན་དང་ནི་སྐྱེས་བུ་ལ། །ཞ་ལོང་ལྟ་བུའི་འབྲེལ་བ་
མེད། །གལ་ཏེ་ཡོད་ན་དེ་དག་ནི། །སྐྱེ་དང་འཇིག་པ་ཅན་དུ་འགྱུར། །རང་བཞིན་དང་སྐྱེས་
བུ་ལ་ནི། །རྗེས་སུ་འགྲོ་དང་ལྡོག་མེད་ཕྱིར། །སྐྱེ་བའི་རིམ་པ་འཐད་མ་ཡིན། །འགལ་བའི་
ཆོས་ལྡན་དུ་མའི་ཕྱིར། །རང་བཞིན་རྣམ་འགྱུར་གཅིག་པ་མིན། །འབྲས་བུ་རྒྱུ་ལས་གཞན་
མིན་ན། །གྲུབ་ཕྱིར་སྐྱེ་བ་དོན་མེད་ཡིན། །མ་གྲུབ་ན་ཡང་འབྲས་བུ་ནི། །སྐྱེ་བར་མི་རིགས་
རྒྱུ་མེད་ཕྱིར། །རང་བཞིན་འབའ་ཞིག་འགྱུར་བ་ཉིད། །གཉིས་ཀ་གཉིས་ཀ་མིན་པ་ཡི། །
ནུས་པ་གསལ་བའི་གནས་སྐབས་ལས། །སྔར་ཡོད་གསལ་བ་བཞིན་དུ་འགྱུར། །མེད་ན་
མེད་པ་མི་བྱེད་ཕྱིར། །དེ་ནི་འབྲས་བུ་རིགས་མ་ཡིན། །གཞན་དུ་འགྱུར་ན་གནས་སྐབས་
དེ། །འོ་མ་ལས་གཞན་དུ་གྱུར་ན། །རང་བཞིན་ཉམས་པ་མེད་པའི་ཕྱིར། །ཉེ་བར་ཞི་བ་
འཇིགས་པ་མིན། །གཅིག་ཉིད་ཕྱིར་ན་ཐིམ་པ་དང། །ཐིམ་པ་མེད་པར་མཚུངས་པར་འགྱུར།།
རྟག་ཉིད་ཕྱིར་དང་གཅིག་པུའི་ཕྱིར། །ཤེས་རིག་དངོས་དང་གཟུགས་སོགས་ཀྱིས། །ཡུལ་
-4



གྲུབ་མཐའི་རྣམ་བཤད།
ཅན་ཐ་དད་སྣ་ཚོགས་པའི། །ཟ་བ་པོ་ནི་མིན་པར་འགྱུར། །གཟུགས་བརྙན་སྐྱེས་བུའི་རང་
བཞིན་ཕྱིར། །སྐྱེ་དང་འཇིག་པ་ཅན་དུ་འགྱུར། །རང་བཞིན་མིན་ན་ཟ་བ་པོ། །ངེས་པ་ལ་ནི་
སྒྲུབ་བྱེད་མེད། །རྟག་ལ་བཅིངས་དང་གྲོལ་བ་མེད། །དེའི་ཕྱིར་རང་བཞིན་ཐར་པ་མིན། །
རིགས་པ་འདི་ཡིས་སྐྱེས་བུ་ཉིད། །ཐར་པ་འདོད་པའང་བསལ་བ་ཡིན། །
གྲོང་ཁྱེར་སུམ་བརྩེགས་འཇིག་བྱེད་དང་། །དབང་ཕྱུག་ཡོན་ཏན་བརྒྱད་དང་
ལྡན། །དེ་ནི་རྟག་པ་གཅིག་པུ་ཡིས། །སྣ་ཚོགས་པ་ནི་འབྱིན་པར་བྱེད། །ཇི་ལྟར་བུམ་པ་ལ་
སོགས་བཞིན། །གཉིས་ཀྱིས་གཟུང་དང་འཛིན་མིན་པ། །བློ་ལྡན་སྔོན་འགྲོ་ཅན་ཡིན་ཏེ། །
རང་བཅོམ་བྱེད་པའི་དབྱིབས་ལྡན་ཕྱིར། །གཞན་གྱིས་བསྡད་པར་འཇུག་ཕྱིར་དང་། །
སེམས་མེད་ཅན་སོགས་སྨྲ་བར་བྱེད། །གཞན་ལས་དབང་ཕྱུག་འགྲོ་བའི་རྒྱུར། །དངོས་དང་
ཟློག་པའི་སྒོ་ནས་བསྟན། །འཇིག་རྟེན་ཆགས་དང་སྟོངས་པ་དང་། །ཚངས་པའི་བར་དུ་དེ་
ཡིས་སྤྲུལ། །དེ་ཉིད་མཐོ་རིས་ཐར་པས་ཏེ། །ཟློག་པ་ལས་ནི་ཟློག་པར་འདོད། །དྲང་སྲོང་
རྐང་མིག་གཟེགས་ཟན་གྱིས། །རྗེས་འཇུག་ཚད་མ་བཞི་ཡིན་ལོ། །མི་འཁྲུལ་བ་ཡི་འབྲེལ་
བ་ལྔ། །ཤེས་བྱ་ཚིག་གི་དོན་དྲུག་འདོད། །འདི་ནི་དབངཕྱུག་སྨྲ་བའི་ལུགས། །གཉིས་ཀའི་
གྲུབ་མཐར་མཁས་པས་བཤད། །གཞན་ལས་དྲུག་པོ་བྱེ་བྲག་པའི། །འདོད་པ་ཉིད་དུ་
།
གསལ་བར་བཤད། །རྫས་དགུ་རྟག་དང་མི་རྟག་གཉིས། །བདག་ནི་བེམས་པོའི་ངོ་བོར་
འདོད། །ཡོན་ཏན་རྣམས་ནི་ཉི་ཤུ་བཞི། །སོ་སོར་རྫས་ཀྱི་ཁྱད་པར་ཡིན། །ལས་ལྔ་སྤྱི་གཉིས་
བྱེ་བྲག་ནི། །སོ་སོར་འདུ་བ་འབྲེལ་བ་ཡིན། །དྲུག་གི་དེ་ཉིད་ཡོངས་ཤེས་པའི། །ཚར་བཅད་
གཉིས་ནི་ཉི་ཤུ་གཉིས། །དེ་བཞིན་རྟག་ཆོས་ཉི་ཤུ་བཞིར། །རྐང་མིག་གིས་ནི་གང་སྨྲས་པ།།
རྒྱས་པར་བདག་གིས་གཞན་དུ་བཤད། །
ཇི་ལྟར་ས་བོན་ལ་སོགས་ཀྱི། །མྱུ་གུ་དུས་ལ་ལྟོས་པ་བཞི། །གཙུག་ན་ཟླ་བའི་པོ
-5



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
འལུགས་འཛིན་པ། ཁ་ཅིག་དུས་ཀྱིས་བྱས་པར་འདོད། །རྟག་ན་རིམ་གྱིས་སྐྱེས་པར་འགལ།།
ལྟོས་མིན་ཕན་གདགས་བྱ་མིན་ཕྱིར། །གཅིག་པར་བྱེད་པའང་མི་རུང་ཕྱིར། །དབང་ཕྱུག་
འགྲོ་བའི་བྱེད་པོ་མིན། །དབང་ཕྱུག་རྟག་པ་གཅིག་པུ་ནི། །འགྲོ་བའི་བྱེད་པོ་མ་ཡིན་ནོ། །
གཞི་མ་གྲུབ་ན་ཕྲ་སོགས་ཆོས། །མ་གྲུབ་མཁས་པ་དབྱིབས་བཞིན་དུ། །རང་རྩོམ་བྱེད་པའི་
དབྱིབས་ལྡན་ནི། །མ་གྲུབ་གཞི་མ་གྲུབ་པའི་ཕྱིར། །སྐྱེ་མ་ཐག་འཇིག་དངོས་པོ་ནི། །ཇི་
ལྟར་བསྡད་ན་འཇིག་པར་འགྱུར། །སེམས་པ་ཅན་མིན་སོགས་ཁྱད་ནི། །འབྲེལ་བ་མ་གྲུབ་
མཁས་པ་ཡིན། །དབང་ཕྱུག་རྟག་དང་འབྲེལ་མེད་ཕྱིར། །འཛིན་ཅན་ནོར་ལྡན་དེ་འབྲས་
མིན། །སྐྱེ་མེད་འཇིག་རྟེན་ཆགས་སོགས་ཀྱིས། །རྒྱུན་མིན་གཅིག་ཅར་འབྱུང་བར་འགྱུར།།
བརྩེ་མེད་ཆགས་པའི་དབང་གྱུར་མེད། །དེ་མཉེས་མཐོ་རིས་ཐར་པ་མིན། །རྟོག་དང་དབང་
དོན་ཕྲད་སོགས་ལ། །བསླུ་མེད་ཅན་ཞེས་མེད་ཕྱིར་དང་། །ཡུལ་ཐ་དད་ཕྱིར་ཁྱད་པར་དང་།།
དངོས་རྣམས་སྐད་ཅིག་མ་ཉིད་ཕྱིར། །རྡུལ་ཕྲན་རྟག་པ་ཉིད་ཡོད་མིན། །རྟག་ན་རགས་པ་
རྩོམ་པ་འགལ། །མིན་ན་གཅིག་ཅར་རྩོམ་པར་འགྱུར། །གཡོ་དང་མི་གཡོ་སོགས་འགལ་
ཕྱིར། །རགས་པ་ཆ་མེད་གཅིག་ཡོད་མིན། །རྫ་ས་མ་གྲུབ་ན་ཡོན་ཏན་སོགས། །མ་གྲུབ་
རྟེན་ནི་བཀག་པའི་ཕྱིར། །རྟེན་མ་གྲུབ་ན་དེ་ཡི་ཆོས། །གནས་པ་སྲིད་པ་མ་ཡིན་ནོ། །དྲུག་
པོ་དག་ལ་ཡོད་པའི་ཆོས། །མེད་ན་དྲུག་པོ་ཆོས་ཅན་མིན། །དེ་ཡོད་ཁྱེད་ལ་ཤེས་བྱ་ནི།
ཚིག་གི་དོན་བདུན་འགྲུབ་པར་འགྱུར། །རྟགས་མི་འཁྲུལ་བའི་གཞི་ཡིན་ན། །དཔེ་ནི་ལོག་
གཅིག་གོ་བྱེད་མིན། །ཕྲད་པ་ཚད་ཡིན་དྲི་སོགས་ལ། །མིག་བློ་ཚད་མར་ཁྱེད་ལ་འགྱུར། །
རྟོག་པས་རང་མཚན་འཛིན་ན་ནི། །དབང་ཤེས་དོན་མེད་མངོན་སུམ་ནི། །རྟོག་བཅས་འདོད་
པས་ལྡོག་པ་དང༌། །ཉེ་བའི་དོན་ལ་ལྟོས་མེད་འགྱུར། །བདེ་སྡུག་འདོད་སྡང་འབད་པ་
རྣམས། །གོམས་པས་འགྱུར་བ་མེད་པ་དང་། །ཡུལ་མི་རིགས་འགྱུར་སེམས་མེད་ཕྱིར།།
-6



གྲུབ་མཐའི་རྣམ་བཤད།
འགྱུར་དང་ཡུལ་རིག་སེམས་པ་མིན། །སྦྲུལ་གྱིས་བཟུང་བའི་ཡན་ལག་ལྟར། །བདག་ལ་
སྡུག་བསྔལ་བསྒོམས་པ་ཡིས། །ཡོད་མིན་བདག་ཏུ་འཛིན་པའི་བློ། །བཅོམ་ན་ཆགས་བྲལ་
འགྱུར་བ་ཡིན། །བུམ་པའི་དངོས་མེད་མི་སྲིད་ན། །ཆོས་ཀུན་བུམ་པའི་དངོས་པོར་འགྱུར།།
གལ་ཏེ་མེད་ལ་ལྡོག་མེད་ན། །དེ་སྒྲུབ་བྱེད་པ་ཐོབ་པར་འགྱུར། །སྲོག་སོགས་བདག་དང་
འབྲེལ་མེད་ཕྱིར། །ལྡོག་པ་གཅིག་ཏུ་ངེས་པ་ཅི། །ངེས་བཟུང་ཅན་གྱི་རྗེས་འགྲོ་ཡིས། །
ལྡོག་འཕན་རྗེས་འགྲོ་གཅིག་པ་གང་། །དོན་དྲུག་ལ་སོགས་ཤེས་པའི་བློ། །ལེགས་པའི་
ཤེས་པ་ཉིད་ཡིན་ཕྱིར། །ཐར་པ་མི་རུང་ཐག་པ་ལ། །སྦྲུལ་དུ་ཤེས་པའི་བློ་བཞིན་ནོ། །སྔར་
བཤད་དབང་ཕྱུག་དགག་པ་ཡི། །གནོད་བྱེད་རིགས་པ་དམ་པ་ཡིས། །ཐམས་ཅད་དུས
ཀྱིས་བྱས་པ་ཡི། །རྟོག་ངན་རྣམས་ཀྱང་བསལ་བ་ཡིན། །
ཁྱབ་འཇུག་ལྷ་རྣམས་གཙོ་བོ་སྟེ། །དེ་ནི་ལྷ་རྫས་ཞི་བ་དང་། །མ་ཞི་བ་ནི་འཇུག་
པ་བཅུ། །འགྲོ་བའི་དོན་དུ་བསྟན་པར་གྲགས། །དེ་ནི་འགྲོ་བ་ཀུན་གྱི་རྒྱུ། །སྣ་ཚོགས་
གཟུགས་ནི་སྟོན་པར་བྱེད། །རེས་འགའ་རྟག་དང་ཆད་པར་སྨྲ། །ཕལ་ཆེར་གཡུལ་ལས་
རྒྱལ་བར་སྟོན། །རྒྱུ་དང་མི་རྒྱུ་ཀུན་གྱི་རྒྱུར། །སེམས་པའི་རང་བྱུང་གནས་སྐབས་ནི། །
གསུམ་པས་འགྲོ་བ་སྐྱེས་པ་དང༌། །རིག་བྱེད་རྣམས་ཀྱང་དྲན་པར་འདོད། །ཕྱོགས་དང་
ཆགས་བྲལ་སྐྱེ་འཇིག་མེད། །ཚངས་པའི་ཡོངས་གྱུར་གཟུགས་སོགས་ཡིན། །རྣམ་འགྱུར་
རང་བཞིན་མི་འགལ་ཞིང་། །ད་ནི་གཞན་གྱིས་ཟློག་པར་མཐོང་། །གཞལ་བྱ་ངེས་པའི་ཚད་
མ་དྲུག །མངོན་སུམ་རྟོག་བཅས་རྟོག་མེད་གཉིས། །མངོན་སུམ་སྔོན་འགྲོ་ཅན་སོགས་
ཀྱིས། །དབྱེ་བས་དོན་གྱི་གོ་བ་དྲུག །བྱ་དང་བྱེད་པ་ཐ་དད་དང་། །བློ་ནི་ལྐོག་ཏུ་གྱུར་པར་
འདོད། །རིགས་པའི་ཚད་མ་ལ་སོགས་པ། །ཚད་གཞན་ཙ་ར་ཀ་པ་སྨྲ། །སྨྲ་ཕྱིར་སྐྱེས་བུ་
ཉིད་ཡིན་ཕྱིར། །ཉེས་ཟད་ཐམས་ཅད་མཁྱེན་པ་མིན། །སྐུལ་བྱེད་སྐྱེས་བུས་བྱས་མིན་ཕྱིར།།
-7



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཚད་ཡིན་གཞན་གྱིས་ཟློག་དོན་ཅན། །ཤེས་པའི་ཁྱད་པར་འཇིག་མེད་པ། །དེ་ནི་སྐྱེ་ལྡན་
ཀུན་གྱི་རྒྱུ། །དེ་ནི་གནས་དང་ལུས་མེད་ཀྱང་། །དེ་ཡི་རྒྱུ་བ་ཀུན་ཏུ་སྣང༌། །ཇི་ལྟར་བུམ་
སོགས་ནམ་མཁའ་བཞིན། །འགྲོ་བ་སྐྱེས་བུའི་རང་བཞིན་ལོ། །
གསང་ བ་པ་ཡིས་བརྟགས་པའི་བདག །ས་ལ་སོགས་པ་ཡོངས་གྱུར་པའི། །
ཤེས་པ་རྟག་པ་གཅིག་བུ་ཡི། །རང་བཞིན་གཉིས་སུ་མེད་པར་འདོད། །དཔའ་བོའི་བུ་དང་
ཉེས་ཅན་དང་། །ཤེས་པ་དགག་པ་སྔར་བཤད་བཞིན། །རེས་འགའ་ཡོངས་འགྱུར་འཇིགས་
པ་དང༌། །ཀུན་འགྱུར་འོན་པས་ཀྱང་གསལ་འགྱུར། །གསོད་པའི་སྦྱོར་བ་དུ་མ་དང༌། །
ལོག་པར་སྤྱོད་པ་སྣ་ཚོགས་པ། །སྡིག་པའི་རྒྱུ་དང་འགལ་མེད་ཕྱིར། །མི་འདོད་པ་དག་སྟེར་
བར་བྱེད། །རིགས་སྙེམས་ཁྲུས་དང་མེ་ལྔ་དང་། །མདུང་དང་མེ་ཆུ་གཡང་སར་འཕྱོང་། ཁྱི་
དང་བ་ལང་བརྟུལ་ཞུགས་སོགས། །དགག་པ་ཕལ་ཆེར་བཏང་སྙོམས་ཡིན། །བདག་ནི་
བེམས་སོགས་རང་བཞིན་ཕྱིར། །སྐྱེ་དང་འཇིག་པ་དག་ཏུ་འགྱུར། །གཞན་དུ་ཐ་དད་ཐོབ་
པ་དང་། །སྦྲུལ་གྱི་དཔེ་ཡང་གྲུབ་པ་མིན། །ཚད་མང་པོ་ལ་མཚན་ཉིད་མེད། །མཚན་ཉིད་
ཅན་གང་གཉིས་པོར་འདུས། །བྱ་བྱེད་ཐ་དད་བཀག་ཟིན་བློ། །ལྐོག་གྱུར་རང་བློ་རྟོགས་མི་
འགྱུར། །སྨྲ་སོགས་གཏན་ཚིགས་འཁྲུལ་པ་དང་། །རྟག་དང་ཐབས་མེད་སོགས་མ་གྲུབ། །
བྱེད་པ་པོ་རྣམས་མེ་དྲན་པའི། །རྟགས་ཀྱང་གྲུབ་པ་མ་ཡིན་ལ། །རིག་བྱེད་དོན་ངེས་སྒྲུབ་
བྱེད་མེད། །གྲགས་པ་ཡང་ནི་ཐེ་ཚོམ་གཞི། །བརྡ་ལས་མི་རྟོགས་དེ་དོན་མེད། །དོན་བཅས
ངོ་བོ་ཉིད་ངེས་མིན། །ཚིག་ལ་མ་མཐོང་ཁྱད་པར་མེད། །སྨྲ་དཀའ་ནུས་པའི་ཁྱད་པར་གང་།།
དེ་ནི་གཞན་ལའང་མཐོང་བས་ན། །དེ་ནི་འདི་ལ་ཁྱད་པར་ཅི། །རང་མཚན་ལ་ནི་བརྡ་ནུས་
མེད། །སྒྲ་རྟོག་གཞན་སེལ་ཡུལ་ཅན་ཡིན། །བརྡ་ནི་འདོད་པའི་གཞན་དབང་ཕྱིར། །གཅིག་
ཏུ་ངེས་པའི་ས་བོན་མིན། །ཕྱོགས་གཅིག་དང་ནི་འདོན་པ་པོའི། །རྟགས་ངན་རྣམས་ནི་
-8



གྲུབ་མཐའི་རྣམ་བཤད།
འཁྲུལ་པ་དང་། །ངོ་ཤེས་པ་དང་ཡོད་སྦྱོར་ལ། །སོགས་པའི་རྟགས་ཀྱང་འབྲེལ་མེད་ཡིན།།
གསང་བ་པ་ཡི་བདག་དགག་པ། །ཤེས་པ་རྟག་པ་གཅིག་ཉིད་ཕྱིར། །མིན་ན་གནས་
སྐབས་པ་དང་ནི། །གནས་སྐབས་ཅན་ནི་འཇིག་པར་འགྱུར། །
ཤེས་བྱ་ཚིག་གི་དོན་དགུར་ནི། །རྒྱལ་བ་པ་རྣམས་སྨྲ་བར་བྱེད། །བདག་ནི་
སེམས་ཀྱི་མཚན་ཉིད་དེ། །ཚུལ་གཉིས་མངོན་སུམ་གྱིས་གྲུབ་བོ། །དེ་ཡང་སྲོག་ཅན་སྡེ་ཚན་
དགུ། །དབང་པོ་གཅིག་ནས་ལྔ་དང་ལྡན། །འཆི་དང་དུས་སུ་སྐྱེ་སོགས་ཀྱིས། །ཤིང་རྣམས་
སེམས་པ་ཅན་སྒྲུབ་བྱེད། །དྲི་བ་དངོས་པོ་བཅུ་བཞི་དང་། །འཁོར་བའི་ཐོག་མ་ལ་སོགས་
པ། །ཀུན་ལ་བསྟན་ཕྱིར་ཐུབ་པ་ནི། །ཐམས་ཅད་མཁྱེན་པ་མིན་པར་སྨྲ། །རྣམ་གྲངས་དང་
འབྲེལ་སེམས་པ་ཅན། །སྔར་ཡོད་དོར་ན་རྟག་པ་ཉམས། །མ་དོར་ན་ཡང་སེམས་པ་ཅན། །
ཡོངས་སུ་འགྱུར་བར་མི་འགྱུར་རོ། །ཉོན་མོངས་རྒྱུ་དང་མི་འགལ་ཕྱིར། །སྡོམ་པ་དཀ
ཐུབ་དོན་མེད་ཡིན། །དེའི་ཕྱིར་ལས་ཟད་ཐར་པ་ནི། །མཁས་ལ་རུང་བ་མ་ཡིན་ནོ། །འཆི་
བ་ཤིང་ལ་མ་གྲུབ་ཅིང་། །རྟགས་ངན་གཞན་ནི་འཁྲུལ་པ་ཡིན། །གཞི་མ་གྲུབ་དང་གནོད་
མིན་ཕྱིར། །དགོས་ན་གཟིགས་ནས་དེ་ལྟར་མཛད། །ཤིང་དབང་གཅིག་དང་དུ་མ་དང་།
རྟག་དང་མི་རྟག་ལ་སོགས་པ། །འདི་ནི་ལྟག་འོག་འགལ་བའི་ཕྱིར། །སྣ་ཚོགས་པ་དག་སྨྲ་
བར་བྱེད། །
༈ བདེ་གཤེགས་ཉན་ཐོས་རྩ་བའི་སྡེ། །གཅིག་ནས་བཞི་ཡི་བར་དུ་གསུངས། །
ཆོས་རྒྱལ་མྱ་ངན་མེད་པ་ཡི། །རིང་ལ་ཐ་དད་གྱེས་པར་བཤད། །བསྡུ་བ་དང་པོ་མཛད་པ་
ནས། །བསྡུ་བ་གཉིས་པ་མཛད་པའི་བར། །ཐམས་ཅད་ཡོད་པར་སྨྲ་བའི་སྡེ། །ལེགས་སྦྱར་
སྨྲ་བ་གཅིག་པུར་གྲགས། །སྡེ་པ་བཞི་པོ་སློབ་བརྒྱུད་དང་། །སྐད་དང་བཅས་པའི་ཁྱད་པར་
དང༌། །གོས་ཀྱི་ཚད་དང་མིང་གི་མཐའ། །སོ་སོའི་རྣམ་གཞག་ཐ་དད་ཡིན། །བར་པ་གཉིས་
-9



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལས་གྱེས་པའི་ཚུལ། །ཞིབ་པར་ཁོ་བོས་གཞན་དུ་བཤད། །འདིར་ནི་བཞི་ལས་གྱེས་པའི་
སྡེ། །བཅོ་བརྒྱད་དུལ་བ་ལྷ་ཡི་ལུགས། །ཕལ་ཆེན་པ་ལ་དབྱེ་བ་ལྔ། །ཐམས་ཅད་ཡོད་པར་
སྨྲ་ལ་བདུན། །གནས་བརྟན་པ་ལ་འཕེལ་བ་གསུམ། །མང་པོས་བཀུར་བའང་དབྱེ་བ་
གསུམ། །རྩ་བ་བཞི་ལས་གྱེས་པའི་ཚུལ། །ལོ་དྲི་མཁན་པོས་གཞན་དུ་བཤད། །གནས་
མའི་བུ་རྣམས་ཕུང་པོ་ལས། །དེ་ཉིད་གཞན་དུ་བརྗོད་མེད་པའི། །བདག་ཏུ་སྨྲའོ་གཞན་
གྱིས་ནི། །སྡེ་པ་གཞན་ཡང་འདོད་པར་བཤད། །སྐད་ཅིག་སྐད་ཅིག་མ་ཡིན་པས། །དངོས་
པོ་རྣམས་ནི་ཕུང་པོ་གཉིས། །སྐྱེ་བ་ཅན་ཀུན་སྐྱེ་རྒྱུ་ལས། །གཞན་ལས་འཇིག་པའི་ངོ་བོར་
འདོད། །གཞན་ཡང་སྡེ་པ་དེ་དག་ནི། །ཐེག་ཆེན་སངས་རྒྱས་གསུང་མིན་ཏེ། །སྡེ་སྣོད་
གསུམ་དུ་མ་བསྡུས་ཕྱིར། །ཞེས་སོགས་གཏན་ཚིགས་སྨྲ་བར་བྱེད། །ཐུབ་འདྲའི་འཇིག་
རྟེན་འདས་པ་དང༌། །སྐུ་དང་སྐུ་ཚེའི་མཐའ་ཡས་ཕྱིར། །འདོད་པའི་ཁྱད་པར་སྡེ་པ་ཡི། །
རབ་ཏུ་དབྱེ་བ་བདག་གིས་བཤད། །གང་ཟག་ཕུང་པོ་ལས་གཞན་ན། །གཞན་གྱིས་
བརྟགས་པའི་ལྟ་ བའི་ཕྱིར། །འོན་ཏེ་ཕུང་པོ་ལས་གཞན་མིན། །མི་རྟག་པ་དང་དུ་མར་
འགྱུར། །སྐད་ཅིག་མིན་ན་སྐྱེ་བ་ཅན། །སྐྱེས་མ་ཐག་འཇིག་མེད་པར་འགྱུར། །བྱེད་མེད་
ཕྱིར་ན་སྐྱེ་བ་ཅན། །འཇིག་པ་རྒྱུ་གཞན་ལ་ལྟོས་མིན། །བརྟགས་ན་དེ་དག་མ་གྲུབ་ཅིང་། །
མི་ཕམ་མགོན་ལ་སོགས་པ་ཡིས། །ཐེག་ཆེན་སངས་རྒྱས་གསུང་ཉིད་དུ། །སྒྲུབ་པའི་ཚད་མ་
ཡང་དག་མཛད། །གཞི་ཀུན་ཡོད་པར་སྨྲ་བ་ནི། །བྱེ་བྲག་ཏུ་ནི་སྨྲ་བ་ཞེས། །ཐུབ་པས་
ལེགས་ གསུངས་གཞི་ལྔ་དང་། །དུས་གསུམ་རྫས་སུ་གྲུབ་པར་སྨྲ། །གཟུགས་ནི་བསྟན་
ཡོད་ཐོགས་བཅས་དང་། །བསྟན་མེད་ཐོགས་བཅས་གཉིས་མེད་པའོ། །ཕྲ་རབ་རྡུལ་དང་
རགས་པ་ཡི། །ཐོགས་བཅས་གཟུགས་ནི་རྣམ་པ་གཉིས། །སྡོམ་དང་སྡོམ་མིན་བར་མ་ཡིས།།
བསྡུས་པའི་དགེ་དང་མི་དགེ་བ། །རིག་བྱེད་མིན་པའི་རིགས་གསུམ་སྟེ། །འབྱུང་བ་ཆེ་དག་
-10



གྲུབ་མཐའི་རྣམ་བཤད།
རྒྱུར་བྱས་སོ། །སྙོམས་འཇུག་ལས་ལངས་ཤེས་པ་ནི། །རྣམ་ཤེས་འདས་པའི་རྐྱེན་ལས་
བྱུང་། །དོན་གྱི་ཁྱད་པར་འཛིན་པ་ནི། །སེམས་ལས་བྱུང་བ་ལྔ་བཅུ་གཅིག །སེམས་དང་
མཚུངས་པ་ལྔ་དང་ལྡན། །དེ་ནི་རྫས་སུ་ཡོད་མེད་གཉིས། །ཐོབ་དང་མ་ཐོབ་སྐལ་མཉམ་
དང༌། །འདུ་ཤེས་མེད་དང་སྙོམས་འཇུག་གཉིས། །སྲོག་དང་སྐྱེ་གནས་རྒ་མི་རྟག །མིང་ཚིག་
ཡི་གེའི་ཚོགས་རྣམས་སོ། །དགེ་དང་མི་དགེ་ལ་སོགས་ཆོས། །འབྲེལ་མེད་རྫས་གཞན་ཐོབ་
པ་ཡིན། །ཆོས་མི་ལྡན་པར་བྱེད་པ་ཡི། །འདུས་བྱས་གཞན་ནི་མ་ཐོབ་པའོ། །སྨྲ་བློ་མཚུངས་
པར་འཇུག་པ་ཡི། །རྒྱུ་མཚན་འདྲ་བ་སྐལ་མཉམ་སྟེ། །སེམས་དང་སེམས་བྱུང་འགོག་པའི་
རྫས། །གཞན་ནི་འདུ་ཤེས་མེད་པ་ཡིན། །འདྲ་ཕྱིར་སེམས་དང་སེམས་བྱུང་འགོག །སྲིད་
རྩེའི་ས་ལ་དེ་འགོག་པའི། །རྫས་གཞན་འགོག་གཉིས་གོ་རིམ་བཞིན། །སྲོག་ནི་རྣམ་ཤེས་
རྟེན་ཡིན་ནོ། །མཚན་ཉིད་བཞི་ཡིས་འདུས་བྱས་རྣམས། །འདྲེན་དང་འཛིན་ལ་སོགས་པར་
བྱེད། །སྐྱེ་སོགས་མཚན་ཉིད་འདུས་བྱས་སུ། །སྐྱེ་བ་སྐྱེས་སོགས་ཀྱིས་མཚོན་བྱེད། །དངོས་
དང་མཚན་ཉིད་གནས་སྐབས་དང་། །གཞན་གཞན་འགྱུར་བ་ཁྱད་པར་ཡིན། །ངོ་བོ་ཁྱད་
པར་ཆ་ཤས་སུ། །སྣང་བའི་རྫས་གཞན་ཚོགས་གསུམ་མོ། །རྒྱུ་ནི་རྣམ་དྲུག་ཐུན་མོང་དང་།།
བ
ཐུན་མོང་མིན་པ་རྣམ་པ་གཉིས། །རྒྱུ་དང་བདག་པོ་དམིགས་པ་དང༌། །མཚུངས་པ་དེ་མ་
ཐག་རྐྱེན་བཞི། །རྣམ་སྨིན་རྒྱུ་མཐུན་བྲལ་བ་དང་། །སྐྱེས་བུ་བྱེད་དང་བདག་པོའི་འབྲས། །
འདུས་བྱས་སོ་སོར་བརྟགས་འགོག་ལ། །རང་གི་འདུས་མ་བྱས་གཞན་མིན། །འདུས་མ་
བྱས་གསུམ་རྟག་པ་སྟེ། །ནམ་མཁའ་དང་ནི་འགོག་པ་གཉིས། །གཞི་ལྔ་པོ་ནི་ཕུང་པོ་དང་།
ཁམས་དང་སྐྱེ་མཆེད་དག་ཡིན་ནོ། །བདེན་བཞི་རྟེན་འབྲེལ་བཅུ་གཉིས་དང༌། །ཀུན་རྫོབ་
དང་ནི་དམ་པའི་དོན། །ཟག་བཅས་ཟག་པ་མེད་ཆོས་སོགས། །དེ་དག་ལས་ནི་ཕྱེ་བ་ཡིན།།
དབུས་གནས་ཕྱོགས་ཀྱི་རྡུལ་ཕྲན་དང༌། །ཕར་མེད་རགས་པར་རྩོམ་པར་འགལ། །ཕྲད་ན་A
-11



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྡུལ་ཕྲན་ཆ་མེད་དང་། །ཕྲད་པ་མེད་པར་ཉམས་པར་འགྱུར། །བསྐོར་བ་བར་དང་བཅས་
ན་ཡང་། །བར་དུ་རྡུལ་གཞན་འཇུག་པ་ལ། །གེགས་མེད་དེ་ཕྱིར་དེ་དག་ནི། ཁྱེད་ལ་ཐོགས་
བཅས་མིན་པར་འགྱུར། །དུ་མར་སྣང་ཕྱིར་རགས་པ་ནི། །གཅིག་མིན་དེ་ཕྱིར་དུ་མའང་
མིན། །གཅིག་དང་དུ་མ་མ་གཏོགས་པའི། །གཟུགས་ཅན་གང་དུ་ཡོད་པ་སྨྲོས། །གང་ཕྱིར་
གཡོ་དང་མི་གཡོ་བ། །བསྒྲིབས་དང་མ་བསྒྲིབས་ཟིན་མ་ཟིན། །གནས་དང་མི་གནས་ལྟས་
མ་ལྟས། །སོགས་འགལ་དེ་ཕྱིར་གཅིག་མ་ཡིན། །ཇི་ལྟར་རྒྱུ་མེད་རྒྱུ་ཅན་ལྟར། །གཅིག་
མེད་ནའང་དུ་མ་གང་། །དེ་ཕྱིར་རྡུལ་དང་རགས་པ་ནི། །གཅིག་དང་དུ་མའི་རང་བཞིན་
མེད། །སྡོམ་སོགས་ཕྱོགས་ཆ་དང་བྲལ་ཕྱིར། །གཟུགས་མིན་གཟུགས་ཀྱི་མཚན་ཉིད་མེད།།
གང་ཡང་མདོ་ལས་གསུངས་དེའང་། །ཀེང་རུས་སོགས་པ་བཏགས་པ་ཡིན། །བློ་རྣམས་
རང་རིག་མ་ཡིན་ན། །ཡུལ་མི་རིག་འགྱུར་རྟེན་མེད་ཕྱིར། ཁྱེད་ལ་དེ་དག་གྲུབ་མིན་ཞེས། །
རིགས་ པའི་དབང་ཕྱུག་དག་གིས་གསུངས། །དེ་ལྟར་བཤད་དེ་མི་ལྡན་པའི། །འདུ་བྱེད་
བཀག་པ་གྲུབ་པ་ཡིན། །ཐོབ་སོགས་དབྱེ་བ་མེད་པའི་ཕྱིར། །འཆིང་བཅས་ཉོན་མོངས་
སོགས་ལའང་འགྱུར། །སྐྱེ་སོགས་འདུས་བྱས་ལས་གཞན་ན། །དེ་དག་འདུས་མ་བྱས་པ་
དང་། །འདུས་བྱས་སྐྱེ་བ་མེད་སོགས་དང༌། །དགོས་ནུས་མེད་པའི་སྐྱོན་དུ་འགྱུར། །
འགགས་དང་མ་སྐྱེས་པ་ཉིད་ཕྱིར། །འདས་དང་མ་འོངས་དངོས་པོར་མེད། །རྫས་བཞིན་
དངོས་པོའི་མཚན་ཉིད་སོགས། །གཞན་དུ་འགྱུར་བ་མེད་པར་འགྱུར། །མིང་སོགས་རྟོག་
པའི་གཟུང་ཡུལ་ཕྱིར། །དེ་དག་རྫས་གཞན་གྲུབ་པ་མིན། །རྟག་ངན་དོན་བྱེད་རུང་བ་མིན།།
དོན་བྱེད་པ་གང་མི་རྟག་པའོ། །
མདོ་སྡེ་པ་རྣམས་གཟུགས་ཀྱི་གཞི། །ཕྲ་རབ་རྡུལ་དང་བསགས་པར་འདོད། །
བསགས་པར་གནས་པའི་གཟུགས་ གཅིག་ལ། །རྫས་ཀྱི་རྡུལ་བརྒྱད་ཚང་བ་མིན། །
-12M



གྲུབ་མཐའི་རྣམ་བཤད།
གཟུགས་སོགས་དབང་པོའི་ཡུལ་མིན་ཞིང་། །རིག་བྱེད་མིན་པའང་བརྟགས་པ་ཡིན། །དོན་
ནི་གཟུགས་སོགས་ལྐོག་ན་མོ། །དངོས་སུ་མཐུན་པར་སྐྱེད་བྱེད་ཡིན། །མིག་ལ་སོགས་པའི་
རྣམ་ཤེས་དྲུག །རང་རིག་བློ་ནི་ཚུལ་གཉིས་ཡིན། །ཚུལ་གཉིས་རྣམ་གཞག་གསལ་བར་ནི།།
མདོ་དང་རྣམ་འགྲེལ་མཛད་པས་གསུངས། །འདི་ལ་གཞན་དུ་གསུངས་པ་ལ། །ལུང་དང་
རིགས་པས་གནོད་པར་མཐོང་། །སེམས་ལས་བྱུང་པའི་རྫས་གྲུབ་གཉིས། །གཞན་གྱི་
གསུམ་པའམ་ལྔ་ཞེས་ཟེར། །གནས་སྐབས་གང་དུ་བྱུང་བའི་ས། །དེ་ནི་གསུམ་ཚན་གསུམ་
ཡིན་ནོ། །དཀར་སོགས་རྣམ་པའི་གྲངས་བཞིན་དུ། །ཤེས་པ་དེ་སྙེད་འདོད་དང་གཞན། །
ཡིན་ནོ་ཞེས་པ་རིག་པར་བྱའོ། །གང་ན་སེམས་ཀྱི་ས་བོན་ཡོད། །དེ་ལས་རྗེས་ཀྱི་སེམས་
བྱུང་ངོ༌། །ཡུལ་དང་ཡུལ་ཅན་རྒྱུ་འབྲས་ཕྱིར། །དེ་དག་སྔ་ཕྱིར་ངེས་པ་ཡིན། །རྣམ་པ་གཏོད་
པར་ནུས་པས་ན། །གཟུང་འཛིན་སྔ་ཕྱི་མི་འགལ་ཞིང་། །གཏོད་བྱེད་དོན་ལ་ཡོད་མེད་ཕྱིར།།
འཁྲུལ་དང་མ་འཁྲུལ་འཐད་པ་ཡིན། །དགེ་ལ་སོགས་པའི་ས་བོན་ནི། །ཐོབ་དང་མ་ཐོབ་
སེམས་ཅན་མཚུངས། །རང་ རང་རྟེན་ལས་སེམས་མེད་པ། །འདུ་ཤེས་མེད་དང་སྙོམས་
འཇུག་གཉིས། །རིས་མཐུན་གནས་སྲོག་སྔར་མེད་པ། །སྐྱེ་དང་གནས་སོགས་མཚན་ཉིད་
དོ། །ཚོགས་ གསུམ་ རང་བཞིན་དེ་དག་ནི། །རྫས་ཡོད་གསུམ་ གྱི་གནས་སྐབས་ཡིན། །
འདུས་མ་བྱས་རྣམ་གསུམ་ཡིན་ཏེ། །ནམ་མཁའ་དང་ནི་འགོག་པ་གཉིས། །ཐོགས་པ་མེད་
དང་མ་སྐྱེས་དང་། །ཐོབ་སོགས་རྫ་ས་སུ་མེད་པས་ན། །ཕུང་པོ་རྫས་གྲུབ་ཕྱེད་དང་ལྔ། །སྐྱེ་
བྱེད་ཕྱེད་དང་བཅུ་གཉིས་དང་། ཁམས་ཀྱང་ཕྱེད་དང་བཅུ་བདུན་ཡིན། །རྡུལ་དང་རགས་
པ་སྔར་བཟློག་ཟིན། །དོན་ཡོད་ངེས་པའི་རྟག་འཁྲུལ་ཞིང་། །ཡོད་པ་གང་དེ་མི་སྣང་ལ། །
གང་སྣང་དོན་མིན་དོན་ཡོད་མིན། །དེ་ཕྱིར་འདྲ་བ་གྲུབ་པ་མིན། །གལ་ཏེ་དེ་དག་གྲུབ་ན་
ཡང་། །གཞལ་དང་བྱེད་ཉིད་མིན་པ་སྟེ། །སེམས་ཀྱི་སྐད་ཅིག་སྔ་ཕྱི་བཞིན། །གང་ཡང་ཡོད་སྟེ
-13



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པ་ཡོད་བྱེད་ཅིང་། །མེད་པའི་དོན་ལ་མངོན་ཞེན་པ། །དེ་ཡང་བདག་ཏུ་ལྟ་བ་ཡིན། །ཚུལ་
དང་འདྲ་བར་མཁས་པས་གསུངས། །ཇི་ལྟར་གོམས་པའི་ཁྱད་པར་ལས། །ཡིད་དུ་འོང་
དང་མི་འོང་དང་། །བདེ་སྡུག་རྣམ་པ་ཐ་དད་ཕྱིར། །དོན་བཞིན་འཇོག་པ་ཡིན་པར་གྲུབ། །
ཤེས་པ་རྣམ་པའི་གྲངས་བཞིན་དུ། །ཡོད་ན་དེ་ནི་གཅིག་ཏུ་འགལ། །གཅིག་དང་དུ་མ་
འགལ་བའི་ཕྱིར། །དུ་མར་སྣང་བའང་གཅིག་མ་ཡིན། །ཇི་ལྟར་སྒོང་ང་བཀས་པ་ལྟར། །
ཤེས་དང་རྣམ་པའི་འདོད་ཚུལ་ལ། །ངེས་པར་བྱེད་པའི་ཚད་མ་ཅི། །དེས་ན་ཡང་དག་མིན་
པར་ཟད། །གཏོད་བྱེད་དོན་ལྷུན་གྲུབ་པའི་ཕྱིར། །བློ་ལ་དབྱེ་བ་མེད་པར་འགྱུར། །གཞན་
གྱིས་འདོད་པའི་ཁྱད་པར་ནི། །མ་གྲུབ་འདིར་ནི་སྐབས་མིན་ནོ། ཁྲ་འཛིན་བཞིན་དུ་དཀར་
འཛིན་ཡང་། །རིམ་ཅན་མགྱོགས་པར་འབྱུང་འགྱུར་ཏེ། །རྣམ་ཆ་མང་པོ་དང་ལྡན་ཕྱིར། །
མིན་ན་ཁྲ་འཛིན་ལ་ཡང་མིན། །གཟུགས་གནས་སེམས་ཀྱི་ས་བོན་ནི། །འགགས་ན་རྒྱུ་
མིན་མ་འགགས་ནའང་། །ས་བོན་རྟག་ན་སྔོན་མེད་པའི། །སེམས་ཅན་འབྱུང་བ་ཉིད་དུ་
འགྱུར། །ཆོས་སྐུ་རྣམ་རིག་ཙམ་ཉིད་དུ། །ཐུབ་པས་ངེས་པའི་དོན་དུ་གསུངས། །ཡོད་དང་
མེད་པར་གསུངས་པ་གང་། །དེ་དག་དྲང་བའི་དོན་དུ་བཞེད། །
ངེས་དོན་བཞེད་པའི་ཚུལ་བཤད་པ། །ཐེག་ཆེན་ལམ་འདི་སྨྲ་བ་ཡི། །ཚུལ་ལ་
རྣམ་པ་བདེན་བརྫུན་གཉིས། །མཁས་པ་ལ་ལ་གཉིས་ཀ་ཡི། །ཚུལ་དང་འགལ་བ་མེད་
བ
པར་བཞེད། །སྣ་ཚོགས་གཉིས་མེད་གྲངས་བཞིན་དང་། །ཤེས་དང་རྣམ་པ་ཕྱེད་མར་སྨྲ། །
དྲི་བཅས་དྲི་མ་མེད་པ་ཡི། །རྣམ་བརྫུན་པ་ལ་དབྱེ་བ་གཉིས། །བགས་ཆགས་གོམས་པའི་
གཟུགས་སྣང་ནི། །དངོས་པོ་བཏགས་པ་གཟུགས་ཀྱི་གཞི། །རྣམ་སྨིན་ས་བོན་ཐམས་ཅད་
པ། །དེ་ནི་རིགས་སོགས་ལྔ་དང་ལྡན། །ངར་སེམས་ཉོན་མོངས་ཅན་གྱི་ཡིད། །སྔ་ཕྱི་ལས་
གཞན་ལུང་མ་བསྟན། །ཉོན་མོངས་བཞི་དང་མཚུངས་པར་ལྡན། །དགྲ་བཅོམ་ལ་སོགས་
-14



གྲུབ་མཐའི་རྣམ་བཤད།
གསུམ་ན་མེད། །གཟུགས་སོགས་ཡུལ་ལ་དམིགས་པ་ནི། །འཇུག་པའི་རྣམ་ཤེས་རྣམ་པ་
དྲུག །སྔར་བཤད་རྣམ་ཤེས་དྲུག་པོ་ཉིད། །རང་རིག་ཚོགས་དྲུག་བཞེད་པའི་ལུགས། །ཡིད་
ཤེས་གཅིག་ཉིད་དབང་པོའི་སྒོ། །དེ་དང་དེ་ལས་ཐ་དད་སྣང་། །སེམས་བྱུང་སེམས་ལས་ཐ་
དད་དང༌། །ཐ་མི་དད་པར་བཞེད་རྣམ་གཉིས། །ཐོབ་སོགས་མི་ལྡན་འདུ་བྱེད་ནི། །གཟུགས་
སོགས་གསུམ་ལ་བཏགས་པ་ཡིན། །དེ་ལྟར་བཞི་ནི་འདུས་བྱས་ཕྱིར། །རྒྱུ་དང་རྐྱེན་དང་
འབྲས་བུའི་ཚུལ། །ཕལ་ཆེར་སྔར་བཞིན་རྒྱུ་འབྲས་ནི། །དུས་མཚུངས་མི་མཚུངས་གཉིས་
ཀ་ཡོད། །འདུས་མ་བྱས་བཞི་ནམ་མཁའ་དང་། །འགོག་པ་གཉིས་དང་དེ་བཞིན་ཉིད། །
ཕྱེད་དང་བཞི་དང་ཕྱེད་དང་གཉིས། །ཕྱེད་དང་རྫས་ཕུང་ལ་སོགས་ཡིན། །ངོ་བོ་ཉིད་གསུམ་
ཀུན་བཏགས་དང་། །གཞན་དབང་ཡོངས་གྲུབ་བློ་གཉིས་ཡུལ། །ལྷན་ཅིག་དམིགས་དང་
གསལ་ཞིང་རིག །སྔོ་དང་དེ་བློ་ཐ་དད་མིན། །གཉིས་རྣམ་དེ་བློ་མཐུན་པ་སྟེ། །ཐ་དད་སྔོན་
པོར་མི་མཐུན་པའོ། །གོམས་པས་འགྱུར་དང་རང་ཉིད་ཕྱིར། །ཤེས་ཕྱིར་དེ་ནི་གཞན་ལ་
ཡིན། །རྟོག་གེའི་ཡུལ་མིན་ཟབ་པོའི་དོན། །ཐམས་ཅད་མཁྱེན་པའི་ཡུལ་དུ་གསུངས། །
ཡུལ་དུས་སེམས་དང་བྱེད་པ་རྣམས། །དོན་མེད་ཕྱིར་ན་ངེས་མེད་འགྱུར། །འདི་ནི་སྐྱོན་མིན་
ལམ་དང་། །ངན་སོང་པ་ཡི་སྣང་བ་བཞིན། །གསལ་ཉིད་བྱ་བ་དང་ལྡན་ཕྱིར། །རང་ཉིད་
གསལ་ལ་ལྟོས་མེད་མིན། །ཤེས་དང་ཤེས་བྱ་གཅིག་ཉིད་ཕྱིར། །ཇི་ལྟར་འདི་ལ་གྲུབ་པ་
ཡིན། །ཀུན་མཁྱེན་གཟུང་དང་འཛིན་པ་ཡི། །དྲི་མ་དང་བྲལ་སྐྱོན་མེད་དེ། །སེམས་དང་
སེམས་བྱུང་ཐ་དད་ལ། །རྟགས་མེད་གཞན་ལ་གྲུབ་པ་སྒྲུབ། །གང་ཕྱིར་ཁྱེད་ལ་ཡུལ་མེད་
ཕྱིར། །བློ་ལ་དབྱེ་བ་མེད་པར་འགྱུར། །མ་ཡིན་བག་ཆགས་བརྟན་པ་དང་། །མི་བརྟན་པ་
ལ་ངེས་པ་ཡིན། །ཤེས་བྱ་བདེན་པ་གཉིས་ཉིད་དུ། །རྫོགས་པའི་སངས་རྒྱས་ཉིད་ཀྱིས་
གསུངས། །འདུས་མ་བྱས་གསུམ་མིང་ཙམ་ཉིད། །དེ་བཞིན་ཉིད་ནི་དོན་དམ་ཡིན། །ཇི་Giroརྨི་
-15



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལྟར་སྨན་པས་ནད་པའི་ཚུལ། །ཇི་ལྟར་ཐམས་ཅད་མཁྱེན་པ་ཡི། །དྲང་དང་ངེས་དོན་སྟོན་
པ་ཡི། །གསུང་རབ་བདེན་པ་གཉིས་ཀྱིས་གསུངས། །དེ་བཞིན་དགོངས་དང་ལྡེམ་དགོངས་
དང༌། །ཇི་བཞིན་ཇི་བཞིན་མིན་པའི་སྒྲ། །བརྩེ་བས་གསུངས་པ་གང་དེ་དག །བདེན་པ་
གཉིས་ལས་གཞན་དུ་མིན། །
འཁྲུལ་པའི་ཡུལ་དང་མ་འཁྲུལ་པའི། །བློ་ལ་ཅིར་ཡང་མ་གྲུབ་པ། །བདེན་
གཉིས་སྣང་བ་ཙམ་ལས་ཕྱེ། །ཟུང་དུ་ཆུད་པ་དབུ་མའི་ལམ། །དོན་བྱེད་ནུས་དང་མི་ནུས་
པའི། །ཀུན་རྫོབ་ལ་ནི་དབྱེ་བ་གཉིས། །གཞན་དག་སྐྱོན་མེད་སྐྱོན་བཅས་དང་། །བྱིས་པའི་
ངོར་ཡིན་ཡང་ལོག་མེད། །སྤྲོས་པ་མ་ལུས་ཞི་བའི་ཕྱིར། །དམ་པའི་དོན་ལ་དབྱེ་བ་མེད། །
བདེན་གཉིས་ཤེས་དང་མ་ཤེས་ལས། །ཀུན་མཁྱེན་གོ་འཕང་རྙེད་དང་གཞན། །དོན་དམ་
ཡོད་དང་མེད་པ་ཡི། །སྤྲོས་པ་ཉེ་བར་ཞི་བར་བཞེད། །དེ་ཉིད་གསལ་བར་སྟོན་པའི་གཞུང༌།།
དབུ་མའི་མདོ་ལ་སོགས་པ་ཡིན། །རང་རྒྱུད་རྟགས་གསུམ་ཚད་མ་གཉིས། །ཐལ་བ་གཉིས་
ཀྱིས་དགག་སྒྲུབ་ཀྱི། །དམ་བཅའ་ལ་ནི་ཁྱད་པར་བཞེད། །གཞན་གྱི་རྟགས་དང་ཚད་མ་
བཞིས། །དགག་སྒྲུབ་སྣང་བ་གཞན་གྱི་ངོར། །ནང་འགལ་ལས་ཡིན་མེད་པ་ཡང་། །བདེན་
པ་བཟློག་ཕྱིར་བཏགས་པར་ཟད། །དངོས་པོའི་རྟགས་དང་མཚན་མ་དག །བཞེད་དང་མི་
བཞེད་ཚུལ་འདི་ཡི། ཁྱད་པར་དངོས་ཡིན་གཞན་དག་གིས། །གཞན་དུ་བརྗོད་པ་བསལ་བ་
ཡིན། །གང་ཞིག་བདེན་པའི་དོན་ཅན་མིན། །རྟགས་དང་རྟགས་ཅན་དངོས་སྟོབས་འགལ།།
ཅི་སྟེ་བདེན་པའི་དོན་ཅན་ནི། །ཇི་ལྟར་བདེན་པས་སྟོང་པ་ཡིན། །བརྟགས་པ་ཆོས་ཅན་
ཡིན་ན་ཡང་། །དེ་བློ་བདེན་པའི་ཡུལ་ཅན་མིན། །དེ་ཕྱིར་དེ་ལ་ཚད་མ་ཡི། །མཚན་ཉིད་མི་
རུང་ཕྱིར་མི་འཐད། །ཚད་མ་མེད་ཕྱིར་འགལ་བ་དག །ཁྱེད་ལ་ངེས་པར་བྱེད་པ་མེད། །
ཡོད་ན་དགག་དང་སྒྲུབ་པ་དག །ཚད་མས་མི་བྱེད་པ་ཉིད་ཉམས། །ཡུལ་དང་ཡུལ་ཅན་
-16



གྲུབ་མཐའི་རྣམ་བཤད།
བརྫུན་པ་དང་། །འཁྲུལ་པ་ཉིད་ཀྱི་ཀུན་རྫོབ་ལ། །ཡན་ལག་དབྱེ་བ་འཇིག་རྟེན་པའི། །
ལུགས་འདི་ཉིད་ཀྱང་འགྲུབ་པ་དཀའ། །ཡེ་ཤེས་ཚད་མ་གཅིག་གི་ཡུལ། །བརྫུན་ཕྱིར་ཚད་
མ་འཁྲུལ་བར་འགྱུར། །མ་འཁྲུལ་དེ་ཡུལ་བདེན་པའི་ཕྱིར། །ཡུལ་ཀུན་བརྫུན་པ་ཉིད་དུ་
འགལ། །གང་ལ་དམིགས་པའི་སྒྲུབ་བྱེད་མེད། །དེ་ལ་དམིགས་པ་ཅན་མི་རུང་། །ཐུག་པ་
མེད་འགྱུར་རིག་པ་གཞན། །དེའི་སྒྲུབ་བྱེད་ཉིད་མ་ཡིན། །ཀུན་མཁྱེན་ཡེ་ཤེས་ཀུན་རྫོབ་ཏུ།།
མེད་པར་ཆོས་དང་དགེ་འདུན་ཅི། །ཐ་དད་དུ་ཡང་ལས་འབྲས་སོགས། །མེད་ན་ཆད་པར་
ལྟ་བ་ཡིན། །ཡོད་དང་མེད་དང་ཡོད་མེད་ལས། །འདས་པར་བཅོམ་ལྡན་འདས་ཀྱིས་
གསུངས། །ཚུལ་འདི་དབུ་མ་གསུངས་པ་ཡི། །མཁས་པ་རྣམས་ཀྱིས་གསལ་བར་མཛད། །
གང་དག་མེད་པར་མངོན་ཞེན་པ། །དེ་དག་སྒྲུབ་ཏུ་མེད་པ་གསུངས། །དེ་ཕྱིར་ཐར་པ་འདོད་
པ་ཡིས། །སྟོང་པ་མཚན་མར་བཟུང་མི་བྱ། །འདི་ནི་བདེན་པར་ཞེན་པ་ཉིད། །དགག་བྱ་
ཡིན་གྱི་སྣང་བ་མིན། །གང་ཕྱིར་དེ་ལས་སྡུག་བསྔལ་མེད། །སྣང་ལའང་དགོས་ནུས་མེད་
ཕྱིར་རོ། །སྣ་ཚོགས་སྣང་བ་ཉིད་ཕྱིར་དང་། །བདེན་པ་ཡིས་ཀྱང་སྟོང་པའི་ཕྱིར། །རྨི་ལམ་
།
སྒྱུ་མ་ཇི་བཞིན་ཏེ། །མི་སྣང་བདེན་པ་སྒྱུ་མ་མིན། །ཇི་ལྟར་ཁྱད་པར་རྣམས་སྤངས་པའི། །
སྒྱུ་ཙམ་ཞིག་ནི་གྲུབ་པ་བཞིན། །ཆ་ཤས་དོར་བའི་སྣང་བ་ཙམ། །གཉིས་ཀ་ལ་ནི་མ་གྲུབ་
མིན། །སྔར་བཤད་དགག་བྱ་བཀག་པ་ཙམ། །ཆད་འགྱུར་རྟགས་ཀྱི་བསྒྲུབ་བྱར་ནི། །
དབུ་མའི་མདོ་དང་དེ་ཉིད་ཀྱི། །རྣམ་འགྲེལ་མཛད་པས་གསལ་བར་བཤད། །སྣ་ཚོགས་པ་
འདི་གཅིག་པ་དང༌། །དུ་མའི་རང་བཞིན་བྲལ་བའི་ཕྱིར། །དེ་ཉིད་དུ་ནི་བདེན་པ་ཡི།། རང་
བཞིན་མེད་དེ་རྨི་ལམ་བཞིན། །གཅིག་དང་དུ་མ་ཡིན་པར་འགལ། །ཡོད་པར་འབྲེལ་ཕྱིར་
དུ་མ་ཡི། །གཅིག་བཀག་པ་དང་དེ་ཉིད་ཀྱིས། །དུ་མ་བཀག་པ་གྲུབ་པ་ཡིན། །གང་ལ་
མཐའ་བཞིའི་སྐྱེ་བ་མེད། །དེ་ལ་སྐྱེ་བ་ཡོད་མིན་པ། །དེ་ནི་དངོས་པོར་སྨྲ་བའི་བྲག །
-17



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
འཇོམས་བྱེད་རྡོ་རྗེ་གཟེག་མ་ཡིན། །འབྲས་བུ་ཡོད་མེད་སྐྱེ་བ་ཡིས། །སྟོང་པའི་ཕྱིར་ན་ནམ་
མཁར་ལྟར། །ཡང་དག་ཏུ་ན་སྐྱེ་བ་མེད། །ཕྱི་དང་ནང་གི་དངོས་འདི་དག །གང་ལས་རང་
བཞིན་འགྱུར་མེད་པ། །དེ་ལ་རྟེན་འབྲེལ་ཉིད་མི་རུང་། །དངོས་ཀུན་རྟེན་ཅིང་འབྲེལ་འབྱུང་
ཕྱིར། །རང་བཞིན་མེད་དེ་གཟུགས་བརྙན་བཞིན། །སྟོང་ཉིད་བདེན་པ་དགག་པ་དང༌། །
དགག་བྱ་བདེན་པ་ཡོད་མིན་པས། །བཀག་པའང་བདེན་པ་ཉིད་ཡོད་མིན། །དེ་ཕྱིར་ཆོས་
ཀུན་ཡོད་མེད་ཀྱི། །སྤྲོས་པ་ཉེ་བར་ཞི་བ་ཡིན། །སྐྱེ་བ་མེད་ལ་གནས་པ་དང་། །འགག་དང་
ཆད་དང་རྟག་པ་དང་། །འགྲོ་བ་དང་ནི་འོང་བ་དང༌། །གཅིག་དང་ཐ་དད་ཡོད་མ་ཡིན། །
ཁས་མི་ལེན་དང་འབྲེལ་མེད་དང་། །དགོངས་པའི་སྒོ་ནས་འཇུག་པའི་ཕྱིར། །ཆོས་རྣམས་
ངོ་བོ་ཉིད་མེད་པ། །ལུང་ལས་འགྲུབ་པ་མ་ཡིན་ནོ། །མཁས་པས་ལེན་དང་ཡིད་ཆེས་ཀྱི། །
ཚིག་ནི་བསླུ་བ་མེད་པ་དང་། །དོན་དམ་པ་ཉིད་སྟོང་པའི་ཕྱིར། །རྟགས་ངན་དེ་དག་གྲུབ་པ་
མིན། ཁ་ཅིག་གཟུགས་ཀྱི་སྐྱེ་མཆེད་ནི། །གསུངས་ཕྱིར་ངོ་བོ་ཉིད་མེད་མིན། །གཞན་དག་
རྣམ་རིག་དོན་དམ་དུ། །སྟོན་པའི་མདོ་དང་འགལ་བར་སྨྲ། །གཞན་བློའི་ངོར་ནི་གཟུགས་
སོགས་ཀྱི། །སྐྱེ་མཆེད་གསུངས་ཀྱི་དེ་ཉིད་མིན། །དབུ་མའི་ལམ་ལ་བཞུགས་པའི་ཕྱིར། །
སེམས་ཙམ་དུ་ཡང་གསུང་བར་མཛད། །འདི་ཡང་མཐའ་བྲལ་དབུ་མ་ཡི། །ལམ་ལ་བཞུགས་
པའི་ཆེད་དུ་གསུངས། །རང་བཞིན་ཉིད་མེད་མངོན་སུམ་གྱིས། །མ་རྟོགས་དངོས་པོའི་ཡུལ་
ཅན་ཕྱིར། །མངོན་སུམ་ཉིད་ཀྱང་ངོ་བོ་ཉིད། །མེད་ཕྱིར་དེས་དེ་ཇི་ལྟར་རྟོགས། །དེ་ཉིད་
གོམས་པའི་རྣལ་འབྱོར་པས། །ཆོས་ཀུན་རང་བཞིན་མེད་པར་རྟོགས། །གཉིས་པ་བདེན་པ་
གཉིས་སྒོ་ནས། །རྣམ་པར་བཞག་པ་འཁྲུལ་པ་མེད། །དཔེ་དང་ཆོས་ཅན་མ་གྲུབ་ཕྱིར། །
རྗེས་སུ་དཔག་པའང་འཇུག་མི་འགྱུར། །གལ་ཏེ་དེ་དག་གྲུབ་ན་ནི། །ཆོས་ཀུན་ངོ་བོ་ཉིད་
མེད་མིན། །འདི་ནི་མ་འབྲེལ་གང་གི་ཕྱིར། །དེ་ཉིད་དུ་ན་གྲུབ་པ་སྒྲུབ། །ཐ་སྙད་དུ་ནི་མ་༔
-18



གྲུབ་མཐའི་རྣམ་བཤད།
གྲུབ་མིན། །དེ་ཕྱིར་ངེད་ལ་ཀླན་ཀ་མེད །དོན་དམ་རིགས་ཤེས་ཡུལ་མིན་གྱི། །མཐར་འཛིན་
བློའི་ཡུལ་ལས་འདས། །ཆོས་ཅན་སྒྱུ་མ་ལྟ་བུ་ཡང་། །རིགས་ཤེས་ཡུལ་ཡིན་འདེན་པ་མིན།།
སྣང་དང་སྟོང་པ་མི་འགལ་ཕྱིར། །གཟུགས་སོགས་སྣང་བའི་ཚད་མ་ལ། །སྟོང་ཉིད་འཇལ་
བའི་རིགས་ཤེས་ཀྱིས། །གནོད་མེད་ཕྱིར་ན་འགལ་བ་མེད། །སྐྱེ་སོགས་བཀག་པ་དོན་དམ་
དུ། །ཡིན་གྱི་སྣང་བ་ཙམ་དུ་མིན། །དེ་ཡི་རྟག་དང་ཆད་པ་ཡི། །ལྟ་བའི་མཐར་ནི་ལྟུང་བ་
མེད། །འདི་ལ་རྒོལ་དང་རྒོལ་བའི་ལན། །རྒྱས་པར་མཁས་པ་པདྨ་ཡི། །ངང་ཚུལ་མཐའ་
བྲལ་དབུ་མའི་ལུགས། །གསལ་བར་སྟོན་པའི་གཞུང་ལས་ཤེས། །ཡོན་ཏན་ལ་བརྟེན་འཁོར་
བ་ཡི། །རྒྱ་མཚོ་ལས་སྒྲོལ་རིགས་སུ་འདོད། །དེ་ཡང་གྲུབ་མཐའི་བྱེ་བྲག་གིས། །རྣམ་པར་
བཞག་པ་ཐ་དད་སྣང་། །མཐར་ཐུག་རིགས་དང་མོས་པ་དང༌། །རིགས་ནི་ཐ་དད་ཡོད་མིན་
ཞིང་། །ཐེག་པའང་གཅིག་ཏུ་སངས་རྒྱས་བཞེད། །རིགས་དང་རྒྱུད་དང་རྟེན་པ་དང་། །གཞི་
དང་ཉེར་གནས་སྔོན་འགྲོ་དང༌། །གནས་དང་ས་བོན་སྙིང་པོ་ཁམས། །རྟེན་དང་རང་བཞིན་
རྣམ་གྲངས་ཡིན། །རིགས་ཅན་རྣམས་ཀྱི་སྒྲུབ་པའི་ཚུལ། །མཆོག་ལ་རྟེན་དང་རང་རང་གི།
བྱང་ཆུབ་ཏུ་ནི་སེམས་བསྐྱེད་ནས། །ཞི་གནས་ལྷག་མཐོང་སྒྲུབ་པར་བྱེད། ཁྲིམས་ཀྱི་གཞི་
བཟུང་ཐོས་བསམ་གྱིས། །རྒྱུད་སྦྱངས་གཡེང་བ་སྤངས་པ་ནི། །དམིགས་པ་ལ་ནི་རྩེ་གཅིག་
ཏུ། །གནས་གྱུར་དེ་ལས་ལྷག་མཐོང་ཡིན། །སེམས་བསྐྱེད་ཀྱིས་ཟིན་སྒོ་གསུམ་གྱི། །དགེ་
བ་ཐར་པར་ཕྱིན་བྱེད་ལམ། །རབ་ཏུ་དབྱེ་བ་རྣམ་པ་ལྔ། །དེ་ལ་ཐེག་པ་ཆེ་ཆུང་གཉིས། །
དྲན་པ་ཉེར་བཞག་ཡང་དག་སྤོང་། །རྫུ་འཕྲུལ་རྐང་བཞི་ཚོགས་ཀྱི་ལམ། །དབང་པོ་ལྔ་དང་
སྟོབས་ལྔ་པོ། །སྒོམ་པ་ངེས་འབྱེད་ཆ་མཐུན་ནོ། །དྲན་དང་ཆོས་རྣམ་འབྱེད་པ་དང༌། །
བརྩོན་འགྲུས་དགའ་བ་ཤིན་ཏུ་སྦྱངས། །ཏིང་འཛིན་བཏང་སྙོམས་ཡན་ལག་རྣམས། །སྒོམ་
པ་མཐོང་བའི་ལམ་ཡིན་ནོ། །ལྟ་དང་རྟོག་པ་ངག་དང་ལས། །འཚོ་བ་རྩོལ་བ་དྲན་པ་དང་།།ལ
-19



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཏིང་ངེ་འཛིན་རྣམས་སྒོམ་པ་ནི། །སྒོམ་པའི་ལམ་དུ་ཤེས་པར་བྱའོ། །ཟད་མི་སྐྱེ་ཤེས་མི་
སློབ་པའི། །ཆོས་བཅུ་མཐར་ཕྱིན་པའི་ལམ། །རིགས་དང་འཇུག་པ་དུས་དང་ནི། །བྱང་
ཆུབ་རྣམ་གྲོལ་ཁྱད་པར་ཡིན། །ཉན་རང་ཐེག་ཆེན་འཇུག་ཚུལ་དང་། །ལམ་གྱི་རྟེན་དང་
སྤང་བྱ་དང་། །སྦྱོར་ལམ་བློ་རིས་མཐོང་ལམ་གྱི། །སྐྱེད་ཚུལ་བདག་གིས་གཞན་དུ་བཤད།།
སྒྲུབ་པས་ས་རྣམས་འགྲོད་པའི་ཚུལ། །རྣམ་པ་གཉིས་སུ་མཁས་རྣམས་བཞེད། །ཕ་རོལ་
ཕྱིན་བཅུ་སྤྱད་པ་ཡིས། །འབྲས་བུ་ས་བཅུ་བགྲོད་པར་བྱེད། །སྐུ་དང་ཡེ་ཤེས་མཛད་པས་ནི།།
བྱང་ཆུབ་ཕྱོགས་མཐུན་ཚད་མེད་དང༌། །རྣམ་པར་ཐར་པ་ལ་སོགས་པ། །གཉིས་ནི་རྫོགས་
པའི་སངས་རྒྱས་ཀྱང་། །ཟག་བཅས་སྡུག་བསྔལ་ཅན་དུ་འདོད། །མངོན་ཞེན་མེད་པ་སྨོན་
ལམ་གྱིས། །མི་སློབ་པ་ནི་རྣམ་པ་གཉིས། །དགེ་བ་མ་ལུས་མཐར་ཕྱིན་པས། །འཇིག་རྟེན་
སྤྱོད་ལས་རྣམ་གྲོལ་ནའང་། །དགའ་ལྡན་བཞུགས་སོགས་སྟོན་མཛད་པ། །འདི་ནི་འཇིག་
རྟེན་མཐུན་འཇུག་ཡིན། །མཁྱེན་པའི་ཕ་མཐར་བྱོན་ན་ཡང་། །གཞོན་ནུ་དོན་གྲུབ་གྱུར་པ་
དང་། །ཡི་གེའི་གྲྭར་ནི་བྱོན་མཛད་པ། །འདི་ནི་འཇིག་རྟེན་མཐུན་འཇུག་ཡིན། །ཀུན་མཁྱེན་
བདུད་ལས་རྣམ་རྒྱལ་ཞིང་། །སྒྲིབ་པ་ཀུན་ལས་ངེས་གྲོལ་ཡང་། །སེང་ལྡེང་ཟུག་སོགས་
སྟོན་མཛད་པ། །འདི་ནི་འཇིག་རྟེན་མཐུན་འཇུག་ཡིན། །གཉིས་སུ་མེད་པའི་ཤེས་པ་ནི། །
ཆོས་ཀྱི་སྐུར་ནི་གཞན་དག་བཞེད། །ཟག་པ་མེད་པའི་སྡེ་ཆེན་གང༌། །དེ་ནི་ཐུབ་པའི་ཆོས་
ཀྱི་སྐུ། །སྐུ་སོགས་ངེས་པ་ལྔ་ལྡན་པ། །ལོངས་སྤྱོད་རྫོགས་པའི་སྐུ་ཞེས་བྱ། །སྐྱེ་ལ་སོགས་
པ་འགྲོ་བའི་དོན། །རྒྱུན་མི་ཆད་པ་སྤྲུལ་པའི་སྐུ། །གཞན་ཡང་མོས་པ་ཐ་དད་པ། །སྐུ་གཅིག་
སྐུ་ནི་གཉིས་པ་དང༌། །སངས་རྒྱས་སྐུ་གསུམ་ལ་སོགས་པ། །སྐུ་ནི་སྣ་ཚོགས་སྟོན་པར་
མཛད། །ཀུན་མཁྱེན་ཡེ་ཤེས་འཛིན་པའི་ངོར། །དངོས་པོར་སྨྲ་བ་འགའ་ཞིག་འདོད། །ལ་
ལ་འཕེན་བྱེད་སྨོན་ལམ་གྱི། །དབང་གིས་དེ་ལྟར་སྣང་བར་སྨྲ། །གཟུང་འཛིན་བདེན་པ་
-20



གྲུབ་མཐའི་རྣམ་བཤད།
འཁོར་བའི་བློ། །དེ་ཕྱིར་དེ་ནི་ཀུན་མཁྱེན་མིན། །གཞན་དུ་སྐྱེ་བོ་མ་ལུས་པ། །གྲོལ་འགྱུར་
འདི་ནི་གང་གིས་སེལ། །གནས་ནི་ཡོངས་སུ་གྱུར་པ་ཡིས། །མེ་ལོང་ཡེ་ཤེས་ལ་སོགས་
བཞིན། །ཇི་ལྟ་བ་དང་ཇི་སྙེད་པ། །མཁྱེན་པའི་ཡེ་ཤེས་བསམ་མི་ཁྱབ། །ཕན་དང་བདེ་ལ་
འགོད་པ་ཡི། །མཛད་པ་ལྷུན་གྱིས་གྲུབ་པ་དང་། །འགྲོ་བ་རྒྱུན་མི་ཆད་པ་ནི། །ཆོས་སྐུའི་
ཕྲིན་ལས་རྣམ་པ་གསུམ། །དེ་ལྟར་ཐམས་ཅད་མཁྱེན་པའི་གོ་འཕང་གི །འཇུག་ངོགས་བདེ་
བར་གཤེགས་པའི་ལམ་མཆོག་འདི། །ནམ་མཁའི་མཐའ་ཀླས་གྱུར་པའི་སྐྱེ་རྒུ་ཡིས། །
ལེགས་བགྲོད་རྫོགས་པའི་སངས་རྒྱས་ཐོབ་པར་བསྔོ།། །།
-21



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མ༄༅། །གྲུབ་མཐའ་ཀུན་ཤེས་ནས་མཐའ་བྲལ་སྒྲུབ་པ་ཞེས་
བྱ་བའི་བསྟན་བཅོས་བཞུགས་སོ། །
སྟག་ཚང་ལོ་ཙཱ་བས་མཛད།
༄༅། །རྒྱ་གར་སྐད་དུ། སརྦ་སིདྡྷནྟ་ཛྷེ་ཡེ་ན་བྱན་སཱ་དྷུ་ག་ནཱ་མ་ཤཱསྟཱ། བོད་སྐད་
དུ། གྲུབ་མཐའ་ཀུན་ཤེས་ནས་མཐའ་བྲལ་སྒྲུབ་པ་ཞེས་བྱ་བའི་བསྟན་བཅོས། འཕགས་པ་
ངག་གི་དབང་ཕྱུག་ལ་ཕྱག་འཚལ་ལོ། །གྲུབ་པ་མཐར་ཕྱིན་འཁྲུལ་མེད་སྨྲ་བའི་གཙོ། །གྲུབ
མཐའ་ཀུན་གསུང་ཐུབ་དབང་ལ་བཏུད་ནས། །གྲུབ་མཐའ་རྒྱ་མཚོའི་ཕ་རོལ་མཐར་སོན་ཏེ།།
གྲུབ་མཆོག་མཐའ་བྲལ་བསྒྲུབ་ཕྱིར་འདི་བཤད་བྱ། །སྣ་ཚོགས་ལྟ་བའི་དབྱེ་བ་རྣམ་མང་
ཡང་། །ལྟ་བ་སྨྲ་བ་རང་གཞན་སྡེ་པར་འདུས། །ཕྱག་རྒྱ་བཞི་དང་སྲིད་རྩེའི་གཉེན་པོ་དང་།།
མཐའ་གཉིས་སྤོང་དང་ཐར་པ་འགོག་བདེན་དུ། །འདོད་དང་མི་འདོད་ལྟ་སྒོམ་སྤྱོད་འབྲས་
བཞི། །དེ་གཉིས་འབྱེད་པའི་ཁྱད་པར་འབྱེད་ཆོས་ཡིན། །ཕན་བདེ་མཐའ་དག་རྒྱལ་བའི་
ཕྲིན་ལས་དང་། །རྟག་སྤྲུལ་རང་རྒྱུད་མུ་སྟེགས་དབྱེ་བ་དང་། །ཕྱོགས་འཛིན་ཉེས་པ་ཀུན་གྱི་
འབྱུང་ཁུངས་ཕྱིར། །སྡང་ཞུགས་ཚུལ་གྱིས་གཞན་སྡེའང་སྨད་མི་རུང་། །
རང་གཞན་གྲུབ་མཐའི་དབྱེ་བ་རྣམ་མང་ཡང་། །ལྷན་སྐྱེས་འཁྲུལ་བའི་འཛིན་
སྟངས་སྒྲུབ་འགོག་ཕྱིར། །མཐའ་ལ་ཞེན་དང་མཐའ་བྲལ་སྨྲ་བར་འདུས། །ཀླུ་སྒྲུབ་ལུགས་
ལས་གཞན་དང་དེ་ཉིད་དོ། །དང་པོའང་རྟོག་དང་རྟོག་མེད་འཛིན་སྟངས་ཕྱིར། །ཕྱི་རོལ་པ་
དང་རང་སྡེ་གཉིས་སུ་འདུས། །དང་པོ་ཉེ་རིང་དབྱེ་བས་ཆད་རྟག་གཉིས། །གཉིས་པ་ཕྱི་ནང་ཡ
-22



གྲུབ་མཐའ་ཀུན་ཤེས།
དབྱེ་བས་དོན་སེམས་གཉིས། །དེ་དག་འཁྲུལ་པའི་འཛིན་སྟངས་བདེན་ཞེན་གྱིས། །
བསྒྲུབས་ནས་ཀུན་བརྟགས་མཐར་ལྟའི་གཡང་དུ་ལྷུང་། །འཁྲུལ་མེད་རང་བཞིན་ལྷན་ཅིག་
སྐྱེས་པའི་ཡུལ། །མཐའ་བྲལ་མཆོག་དེ་ཀླུ་སྒྲུབ་ལུགས་ལས་རྟོགས། །ཡུལ་ཅན་དེ་ནི་མདོ་
རྒྱུད་གཞན་དུ་སྦས། །གཉིས་མེད་དུས་ཀྱི་འཁོར་ལོར་གསལ་བར་གསུངས། །གྲུབ་མཐའ་
ཀུན་ཤེས་པ་ཞེས་བྱ་བའི་བསྟན་བཅོས་ལས་ལྟ་བ་སྤྱིར་བརྟག་པ་སྟེ་ལེའུ་དང་པོའོ།། །།
ཕྱི་རོལ་གྲུབ་མཐའ་སྨྲ་བ་མང་གསུངས་ཀྱང་། །ཆད་སྨྲ་གཅིག་དང་རྟག་སྨྲ་
སྡེ་བཞིར་འདུས། །ཀུན་ཀྱང་བདག་དང་རྟག་དངོས་འཚེ་བ་སྨྲ། །ཐུབ་པའི་ལུགས་ལ་སྡང་
སྨྲས་བྱེད་པར་མཐུན། །ཆད་སྨྲ་ཚུ་རོལ་མཛེས་པ་རྒྱང་འཕེན་པ། །མེད་སྨྲ་ལྷ་ཡི་བླ་མ་ཕུར་
བུ་པ། །ངོ་བོ་ཉིད་སྨྲ་རང་བཞིན་རྒྱུར་སྨྲ་ཟེར། །ཕུར་བུ་འཇུག་སྟོབས་འཇིག་རྟེན་མིག་རྗེས་
འབྲང་། །འདོད་ཡོན་ཆགས་པས་སྙིང་ལ་རབ་གདུངས་ནས། །འབྱུང་བཞིའི་བདག་དང་
ལུས་སེམས་རྫས་གཅིག་དང་། །འགྲོ་བ་གསུམ་དང་གཞན་གྲགས་གཏན་ཚིགས་སྒྲུབ། །སྐྱེ་
བ་སྔ་ཕྱི་ལས་འབྲས་དཀོན་མཆོག་གསུམ། །མ་མཐོང་དངོས་པོ་རྗེས་དཔག་ཚད་མ་འགོག།
ལྔ་པས་བཞི་པ་བསྒྲུབས་ནས་དེ་དང་ནི། །སྒྲུབ་པ་བཞི་ཡིས་དགག་པའི་དང་པོ་སྒྲུབ། །དེ་
ཡིས་ལྷག་མ་མཐའ་དག་འགྲུབ་པར་འདོད། །མ་མཐོང་ཙམ་གྱིས་མེད་པ་མི་འགྲུབ་ཅིང་། །
རྗེས་དཔག་མེད་དང་གཏན་ཚིགས་ཡོད་པ་འགལ། །འབྱུང་སེམས་མཐོང་མྱོང་སོ་སོར་སྣང་
བཞིན་དུ། །གཅིག་ཏུ་འདོད་ན་མངོན་སུམ་འགོག་པར་འགྱུར། །རྒྱུན་ལྡན་སེམས་ལ་རང་
རྒྱུ་སྔོན་སོང་དང་། །རང་འབྲས་བསྐྱེད་ངེས་ད་ལྟའི་སེམས་ཀྱིས་མཚོན། །
ཆགས་སོགས་གོམས་གསལ་ཉེར་ལེན་ངེས་ཕྱིར་ཡང་། །མི་གསལ་འགྲོ་བ
གྲངས་ཅན་ཕྱུགས་དང་མཚུངས། །རྟག་སྨྲ་གྲངས་ཅན་པ་དང་དབང་ཕྱུག་པ། ཁྱབ་འཇུག་
པ་དང་གཅེར་བུ་པ་ཞེས་བྱ། །གྲངས་ཅན་ཡོན་ཏན་གསུམ་པ་སེར་སྐྱ་པ། །སུམ་ཅུ་པ་དང་སོ
-23



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གཙོ་བོར་པ་ཞེས་གྲགས། །དབྱེ་ན་མངོན་གསལ་པ་དང་རྣམ་འགྱུར་སྨྲ། །ལྷ་མེད་པ་དང་
ལྷར་བཅས་ཞེས་ཀྱང་བྱ། །སེར་སྐྱ་ཆུ་ཀླུང་ལ་སོགས་སྟོན་པར་འཛིན། །ཚད་མ་གསུམ་གྱིས་
ཤེས་བྱ་ཉེར་ལྔ་འཇལ། །དབང་པོའི་འཇུག་པ་མངོན་སུམ་ཚད་མ་སྟེ། །འབྲེལ་བ་བདུན་གྱི་
རང་དོན་རྗེས་དཔག་དང་། །རྣམ་ལྡན་གསལ་འོངས་གཞན་དོན་རྗེས་དཔག་ཉིད། །དབང་
ཕྱུག་ནག་པོའི་རྒྱུད་དང་དྲུག་ཅུ་པ། །མཚན་ཉིད་ལྔ་བཅུ་ལ་སོགས་ཡིད་ཆེས་ཁུངས། །ཤེས་
བྱ་གཙོ་བདག་གཉིས་འདུས་ཐ་མ་བདག །ཟ་པོ་རྟག་ཅིང་ཡོན་ཏན་བྱེད་མིན་ཤེས། །གཙོ་
བོའི་བློར་གནས་སེར་སྐྱས་ཀྱང་མི་མཐོང་། །གཞན་ཀུན་གཙོ་བོ་ཡོན་ཏན་བེམས་པོ་ཡུལ། །
རང་བཞིན་རྒྱུ་དང་རྣམ་འགྱུར་འབྲས་བུས་བསྡུས། །ཐོག་མ་དང་པོ་ཡོན་ཏན་གསུམ་མཉམ་
པ། །བྱེད་པ་རྟག་གཅིག་ཁྱབ་ཅིང་མི་གསལ་བ། །དེ་ཡི་དངོས་འབྲས་བློའམ་ཆེན་པོ་ནི། །
ཤེལ་ལྟར་གསལ་དྭངས་ཡུལ་ཤེས་གཟུགས་བརྙན་འཆར། །གཟུགས་འདྲེས་མངོན་འགྱུར་
ཡུལ་ཤེས་ལྐོག་གྱུར་ཉིད། །དེ་ལས་བྱུང་བའི་ང་རྒྱལ་གསུམ་ཡིན་ཏེ། །རྨོངས་དང་འདོད་
ཆགས་གཡོ་བའི་རང་བཞིན་ཕྱིར། །རྡུལ་དང་རྣམ་འགྱུར་འབྱུང་བ་ལས་གྱུར་གསུམ། །དང་
པོས་སྒྲ་སོགས་དེ་ཙམ་ལྔ་བསྐྱེད་ཅིང་། །དེ་ལྔས་མཁའ་སོགས་འབྱུང་བ་ལྔ་སྐྱེད་བྱེད། །
གཉིས་པས་དབང་པོ་བཅུ་གཅིག་སྐྱེད་བྱེད་ཅིང་། །གསུམ་པས་གཉིས་པོའི་ཐུན་མོང་བདག་
རྐྱེན་བྱེད། །རྒྱུ་དང་རང་བཞིན་ཁོ་ན་ཐོག་མ་སྟེ། །འབྲས་བུ་རྣམ་འགྱུར་ཁོ་ན་བཅུ་དྲུག་ཉིད།།
གཉིས་ཡིན་ཆེན་པོ་སོགས་བདུན་གཉིས་མིན་བདག །ཐོག་མཐའ་བདེན་གྲུབ་གཞན་ཀུན་
རྫུན་པ་སླུ། །སྔར་ཡོད་གསལ་བའམ་འགྱུར་བ་སྐྱེ་བའི་དོན། །རང་བཞིན་ངང་དུ་ཞི་བ་
འཇིག་པར་སྨྲ། །བདག་གིས་རྣམ་འགྱུར་རྫུན་པར་མཐོང་བ་ན། །སྐྱེངས་ཏེ་རང་བཞིན་ངང་
དུ་བསྡུས་པས་ཐར། །དེ་ལས་གཞན་པའི་ཐར་ལམ་མེད་པས་ ན། །སྤྱོད་ལམ་བརྟུལ་ཞུགས་
ལ་སོགས་གཙོར་མི་བྱེད། །རྒྱུ་མ་ལོག་པར་འབྲས་བུ་ཟློག་པ་འགལ། །གསུམ་ཕྱིར་གཅིག་
-24



གྲུབ་མཐའ་ཀུན་ཤེས།
མིན་མྱོང་ཕྱིར་བེམས་པོ་མིན། །རིག་ཕྱིར་རྟག་མིན་རྟག་ལ་ཐར་མི་སྲིད། །ཕལ་ཆེར་བློས་
བཏགས་འགའ་ཞིག་འཐད་པར་རུང་། །
དབང་ཕྱུག་ཕྱུགས་བདག་ཞི་བ་ཡེ་སྲིད་པ། །མིག་མི་བཟང་བ་འུག་པ་པ་ཞེས་
གྲགས། །དྲང་སྲོང་རྐང་མིག་གཟེགས་ཟན་སྟོན་པར་འཛིན། །ཞི་བའི་རྒྱུད་དང་གཟེགས་
ཟན་བསྟན་བཅོས་འཆད། །དབྱེ་བ་རིག་པ་ཅན་པ་བྱེ་བྲག་པ། །གསལ་བྱེད་པ་དང་རྣ་བ་མ་
ཕུག་པ། །དབང་ཕྱུག་ཀུན་མཁྱེན་ཏི་སེ་རི་སྟེང་གནས། །ཡང་དང་ཕྲ་དང་དབང་འགྱུར་
བདག་པོར་གྱུར། །གར་ཡང་ཕྱིན་དང་མཆོད་འོས་འདོད་དགུར་ལྡན། །དགའ་མགུར་གནས་
ཏེ་ཡོན་ཏན་བརྒྱད་ལྡན་ཞེས། །སྣོད་བཅུད་མཐའ་དག་འདོད་པས་ཁྱབ་པར་ནི། །སྡོད་
འཇུག་སོགས་དང་རྒྱུ་བདུན་འཆོལ་བས་འགྲུབ། །དེ་ཉིད་གཟུགས་མིན་རྣམ་གསུམ་གནས་
ན་གནས། །མདུད་པ་བཅུ་གཉིས་ལམ་དྲུག་དེ་ཉིད་ལྔ། །ཐིག་ལེ་ཞི་བ་འཁྲིག་པ་ཆོས་སུ་
སྨྲ། །མངོན་རྗེས་ཉེར་འཇལ་སྒྲ་བྱུང་ཚད་མ་བཞིས། །རྫས་དང་ཡོན་ཏན་ལས་དང་སྤྱི་བྱེ་
བྲག །འདུ་བ་ཞེས་བྱ་ཚིག་གི་དོན་དྲུག་འཇལ། །རྫས་ནི་འབྱུང་བཞི་མཁའ་དུས་ཕྱོགས་
བདག་ཡིད། །འབྱུང་བཞིའི་རྡུལ་ཕྲན་ཀུན་ཏུ་སོང་མིན་ཚད། །དེ་དང་མཁའ་སོགས་མཐའ་
དག་རྟག་པའི་རྫས། །འབྱུང་བཞིའི་རིགས་པ་མི་རྟག་ཀུན་རྫས་ཡོད། །བདག་ནི་གསོན་
ལུས་ལ་བརྟེན་བེམས་པོ་ཁྱབ། །ཡོན་ཏན་བཅུ་གསུམ་བདུན་ལྔས་ཉི་ཤུ་ལྔ། །ལས་ནི་
འདེགས་འཇོག་བརྐྱང་བསྐུམས་འགྲོ་བ་ལྔ། །སྤྱི་ནི་ཆ་མེད་ཁྱབ་དང་ཉི་ཚེ་བ། ཁ་དོག་
དབྱིབས་ཡིག་གིས་སྟོང་སྒྲ་བློའི་རྒྱུ། །གསལ་ཀུན་རྗེས་འགྲོ་ཐར་ལུགས་ཐ་དད་འདོད། །བྱེ་
བྲག་དཀར་སོགས་གསལ་བ་སོ་སོ་བ། །འདུ་བ་སྤྱི་གསལ་རྫས་ཡོན་རྟེན་བརྟེན་པ། ཁྱད་
པར་ཁྱད་པར་ཅན་རྣམས་སྤེལ་བྱེད་གཞན། །བདག་བསྒོམ་དབང་ཕྱུག་དབང་བསྐུར་ཐར་
ལམ་ཡིན། །དོན་དྲུག་ཤེས་པས་ཐར་པ་བྱེ་བྲག་པ། །ཚིག་དོན་བཅུ་དྲུག་ཤེས་ཐར་རིག་པ་
-25



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༢
མཅན། །དེ་བཞིན་མངོན་སུམ་བེམས་པོ་རྟོག་པར་འདོད། །རྡུལ་ཕྲན་བརྒྱུད་དང་དབང་ཕྱུག་
ཉིད་ཀྱིས་བསྐྱེད། །རྟག་པས་འབྲས་སྐྱེད་རྐྱེན་ལ་མི་ལྟོས་ཕྱིར། །རྟག་ཏུའམ་ཡང་ན་ནམ་
ཡང་སྐྱེད་མི་འགྱུར། །འདོད་ལ་ལྟོས་ན་ནུས་མེད་མི་རྟག་ཉིད། །ཆ་མེད་ཀུན་ཁྱབ་འགལ་
སོགས་གནོད་པ་མང་།
ཁྱབ་འཇུག་སྲེད་མེད་བུ་པ་གྲོང་འཇོམས་པ། །རྒྱལ་དཔོགས་གཞོན་ནུ་མ་ལེན་
སོགས་རྗེས་འབྲང་། །རྟོགས་ཕན་ཡལ་ག་ལོ་ལྡན་གསང་ཚིག་འཆད། །དབྱེ་བ་ཚངས་པ་བ་
དང་སྤྱོད་པ་བ། །བརྡ་སྤྲོད་རིག་བྱེད་མཐའ་པ་གསང་བ་པ། །སྤྱོད་པ་ལས་གཞན་ཐར་དང་
ཀུན་མཁྱེན་འདོད། ཁྱབ་འཇུག་ལྷ་ཆེན་ནོར་ལྷ་གཏུམ་མོའི་བུ། །སྒོ་ལྡན་གྲོང་ན་བུད་མེད་
མང་པོས་བསྐོར། །དངོས་པོ་ཀུན་གྱི་མཆོག་ཀུན་དེ་ཡིན་ལ། །བྲམ་ཟེའི་ལུས་ཀྱིས་ལས་
བྱེད་རྣམ་སྨིན་ཟ། །ལྷ་རྫས་ངོ་བོ་ཞི་དང་ཞི་མིན་གཉིས། །དང་པོ་བསྒོམས་པས་ཐར་པ་ཐོབ་
པར་འགྱུར། །གཉིས་པས་ཁྱབ་འཇུག་འཇུག་པ་བཅུ་བྱེད་དེ། །ཉ་དང་རུས་སྦལ་ཕག་རྒོད་
མིའི་སེང་གེ །མིའུ་ཐུང་དགའ་བྱེད་རཱ་མ་ནག་པོ་དང་། །སངས་རྒྱས་རིགས་ལྡན་བཅུ་ཡི་
རིམ་བཞིན་དུ། །རིག་བྱེད་བཏོན་དང་འཇིག་རྟེན་བཏེགས་པ་དང། །འཇིག་རྟེན་མནན་དང་
གསེར་ཅན་བསད་པ་དང་། །སྟོབས་ལྡན་བསླུས་དང་རྒྱལ་རིགས་མེད་བྱས་དང་། །སྲིན་པོ་
བཏུལ་དང་སེམས་ཅན་དོན་བྱས་དང་། །སྡིག་པ་སྦྱངས་དང་དུས་ལོག་རྟོགས་པའོ། །དེ་
ལྟར་འཇིག་རྟེན་སྣ་ཚོགས་དེ་ཡིས་བྱས། །རྟག་ཆད་ལྟ་བ་གཉིས་ཀ་དེ་ཡིས་བསྟན། །
ཚངས་པ་བ་ནི་ཚངས་པ་སྐྱེ་གནས་གསུམ། །མིང་བདུན་ལྡན་པ་ལུས་ཀྱི་ཆ་ཤས་
ལས། །མཆོད་སྦྱིན་སྙན་ཚིག་ངེས་བརྗོད་སྲིད་བསྲུང་སྟེ། །རིག་བྱེད་བཞི་དང་མི་རིགས་བཞི་
བྱུང་བ། །རྟ་ཡི་མཆོད་སྦྱིན་གཙང་མས་སྒྲུབ་ཅེས་སྨྲ། །སྤྱོད་པ་པའམ་རྒྱལ་དཔོག་པ་རྣམས
ནི། །བློ་བདག་ཤེས་རིག་རྟག་པའི་བདག་འདོད་ཅིང་། །ཉེས་རྣམས་སྐྱེས་བུ་ལ་བརྟེན་རྟག་
-26



གྲུབ་མཐའ་ཀུན་ཤེས།
པས་ན། །ཉེས་ཟད་ཀུན་མཁྱེན་མེད་པས་བདེན་ངག་མེད། །ཡུལ་ཁྲུས་ཀྱིས་དག་སྲིད་གཡུལ་
སྲོག་བསྲུང་འདག །མངོན་རྗེས་ཉེར་འཇལ་སྒྲ་བྱུང་དོན་གོ་དང་། །དངོས་མེད་ཅེས་བྱ་ཚད་
མ་དྲུག་འདོད་ཅིང་། །དོན་གོ་དྲུག་དང་དངོས་མེད་བཞིར་ཡང་འབྱེད། །དེ་ཡི་བྱེ་བྲག་ཙ་ར་
ཀ་པ་ནི། །རིགས་དང་མ་དམིགས་སྲིད་པ་ཞེས་གྲགས་དང་། །སྙམ་སེམས་ལ་སོགས་ཚད་
མ་གཞན་ཡང་འདོད། །ཤེས་བྱ་མངོན་གྱུར་བློ་ནི་ལྐོག་གྱུར་ཡིན། །
བརྡ་སྤྲོད་པ་ནི་སྒྲ་ཡི་ཚངས་པ་སྨྲ། །ཆ་མེད་དངོས་ཀུན་རང་བཞིན་རྟག་པའི་ཨོ།།
སྣ་ཚོགས་དེ་ཡི་རྣམ་འགྱུར་སྒྲར་སྣང་བས། །དངོས་དབང་སྒྲ་འཇུག་སྦྱིན་སྲེག་གཉིས་ཀྱིས་
འགྲུབ། །ཕལ་ཆེར་ཚད་མ་རིག་བྱེད་གཅིག་པུར་འདོད། །ཁྲི་ཏྲ་ཧ་རི་མངོན་རྗེས་གཉིས་
ཀྱང་སྨྲ། །རིག་བྱེད་མཐའ་བ་ཤེས་རིག་སྐྱེས་བུ་གང་། །དྲང་སྲོང་ཆེན་པོ་ཉི་མའི་མདོག་ཅེས་
པ། །ས་འོག་མུན་པའི་དཀྱིལ་འཁོར་འོག་ན་གནས། །སྣ་ཚོགས་འདི་དག་དེ་ཡི་སྒྱུ་མའི་
གཟུགས། །བཅིངས་ཐར་ལ་སོགས་ཀུན་གྱི་བྱེད་པོ་ཡིན། །དེ་ཞེས་མཁས་པ་དེ་ཆར་ཐིམ་
པས་གྲོལ། །
གསང་མཐའ་པ་ནི་བཟུང་འཛིན་གཉིས་སྟོང་གི །རྟག་གཅིག་ཆ་མེད་ཤེས་རིག་
བདག་བདེན་འདོད། །ཚངས་དང་ཁྱབ་འཇུག་སྐྱོན་ལས་མ་གྲོལ་བར། །རང་གི་གཞུང་ལས་
མང་དུ་བཤད་པས་བསལ། །ཕལ་ཆེར་རྟག་གཅིག་ཆ་མེད་བཀག་པས་ཁེགས། །ཉེས་ཟད་
སྐྱེས་བུ་བརྟག་ཤིང་དཔྱད་པས་འགྲུབ། །
གཅེར་བུ་འཛེམ་མེད་ཟད་བྱེད་ཐལ་བ་པ། །རྒྱལ་བ་ཕྱོགས་མཁའི་གོས་ཅན་
ཀུན་ཏུ་རྒྱུ། །རྒྱལ་བ་ལྷར་འཛིན་ཁྱུ་མཆོག་ལྡོང་རིས་དང་། །སྣོད་ཀྱི་རྗེ་དང་འཕེལ་བ་སོགས་
རྗེས་འབྲང་། །སྲོག་ནི་ལུས་ཆེད་རྫས་རྟག་རྣམ་གྲངས་གཞན། །མངོན་རྗེས་ལུང་གིས་དུས་
གསུམ་རྫས་དྲུག་དང་། །ཚིག་དགུ་སྲོག་ལྡན་དྲུག་རྣམས་འཇལ་བ་གཞི། །སྡོམ་དང་བརྟུལ་
-27



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཞུགས་ཡེ་ཤེས་ལྔ་ལྔ་དང་། །སྤྱོད་པ་བཅུ་གསུམ་ལས་ཟད་ཐབས་ནི་ལམ། །སྲིད་གསུམ་
སྟེང་ན་དཔག་ཚད་ཞེ་ལྔའི་ཚད། །དཀར་ཞིང་དྲི་ཞིམ་ཡིད་འོང་ཐར་པ་འབྲས། །འགྲོ་ལྔ་
ཡོད་པའི་ལུས་ལྔ་གཞི་འབྲས་ཉིད། །མངོན་སུམ་སྤྱི་འཇལ་རྟོག་མེད་བྱེ་བྲག་རྟོགས། །ཚུལ་
གསུམ་འཁྲུལ་ཕྱིར་གཞན་དུ་མི་འཐད་པའི། །ཚུལ་གཅིག་ཉིད་ལས་ལྐོག་གྱུར་ཤེས་པ་ནི། །
རྗེས་དཔག་ཡིན་ཏེ་ཡིད་ཆེས་ཚིག་ནི་ལུང་། །སྲོག་བདག་མཁའ་ཕྱོགས་སྡིག་དང་བསོད་
ནམས་རྫ་ས། །སྲོག་དག་སྲོག་མིན་བཅིངས་ཐར་འགྲོ་འོང་སྤངས། །ཟག་པ་སྡོམ་པ་ཚིག་གི་
དོན་དགུའོ། །འབྱུང་བཞི་ལྗོན་པ་འབྲས་བུའི་སྲོག་ལྡན་དྲུག །གཞན་དུ་སྲོག་གི་སྡེ་ཚན་
དགུར་ཡང་བཤད། །སྤྱོད་ལམ་སྐད་ཚོལ་མི་འདོར་ཉེར་གནས་སྡོམ། །མི་འཚེ་བདེན་སྨྲ་
ཚངས་སྤྱོད་བྱིན་པ་ལེན། །ཡོངས་བཟུང་ཐམས་ཅད་གཏོང་བ་བརྟུལ་ཞུགས་ལྔ། །བློ་གྲོས་
ཐོས་མཚམས་དཔྱོད་དང་མོའི་ཡེ་ཤེས། །སྤྱོད་པ་སྡོམ་དང་བརྟུལ་ཞུགས་སྒོ་གསུམ་གསང་།།
དམྱལ་བ་དུད་འགྲོ་ལྷ་མི་ཐར་པའི་འགྲོ། ཁམ་ཟས་འོད་ཡིད་རྫུས་སྐྱེས་མཐའ་ཡི་ལུས། །
ཀུན་མཁྱེན་མེད་དང་ཤིང་སོགས་སེམས་ལྡན་དུ། །སྒྲུབ་པའི་གཏན་ཚིགས་མང་དུ་འགོད་
པར་བྱེད། །ལུས་བཞིན་ཆེ་ཆུང་འགྱུར་ན་དེ་མི་རྟག །རྫས་དང་རྣམ་གྲངས་གཅིག་དང་ཐ་
དད་བརྟག །ཚུལ་གཅིག་མི་འཐད་གཏན་ཚིགས་ཐམས་ཅད་འཁྲུལ། །ལས་ཟད་དོན་མེད་
ཐར་པ་གཟུགས་སུ་འགལ། །
རཱ་མ་ཎ་ཡི་རྗེས་འབྲང་སྟག་གཟིག་དང་། །བོད་ན་གཤེན་རབ་རྗེས་འབྲང་བོན་
ལ་སོགས། །གཉིས་མིན་མང་ཡང་གསར་དུ་བློས་བཏགས་ཕྱིར། །གདོད་ནས་གྲུབ་པའི་
གྲུབ་མཐའ་སྨྲ་བ་མིན། །བདག་ནི་ཕུང་པོ་ལས་གཞན་མ་དམིགས་ཕྱིར། །གཅིག་ན་མཚན་
ཉིད་འགལ་བས་བདག་མེད་གྲུབ། །རིམ་དང་ཅིག་ཅར་དོན་བྱེད་ནུས་སྟོང་ཕྱིར། །རྟག་
དངོས་མི་སྲིད་འཚེ་ལ་ཆོས་མི་སྲིད། །གྲུབ་མཐའ་ཀུན་ཤེས་པ་ཞེས་བྱ་བའི་བསྟན་བཅོས་པ
-28



གྲུབ་མཐའ་ཀུན་ཤེས།
ལས་གང་ཟག་གི་བདག་གཙོ་བོར་དགག་པ་སྟེ་ལེའུ་གཉིས་པའོ།། །།
༈ སངས་རྒྱས་པ་ལ་ལྔ་པ་མེད་གསུངས་ཕྱིར། །རང་སྡེ་བྱེ་བྲག་སྨྲ་བ་མདོ་སྡེ་
པ། །རྣལ་འབྱོར་སྤྱོད་པ་དབུ་མ་པ་དང་བཞི། །དོན་སེམས་ངོ་བོ་ཉིད་མེད་གསུམ་དུའང་
འདུ། །གཉིས་གཉིས་ཐེག་དམན་པ་དང་ཐེག་ཆེན་ཕྱིར། །གཉིས་པ་ཐེག་ཆེན་པར་སྡུད་
གཞུང་ལུགས་འཁྲུལ། །
དོན་སྨྲ་གཉིས་ཀའི་འདོད་པ་མཐུན་པ་ནི། །ལོངས་སྐུ་རྟག་བཞུགས་བྱང་སེམས་
བདེ་བར་འགྲོ། །བདག་མཆོག་འདོད་དང་ཉན་རང་འཚང་རྒྱ་བས། །ཕྱག་རྒྱ་བཞི་དང་འགལ་
སོགས་མཐའ་ཡས་ཕྱིར། །ཐེག་ཆེན་སྤོང་ཞིང་སྒྲིབ་གཉིས་བདག་མེད་གཉིས། །ཀུན་གཞི་
ཉོན་ཡིད་གནས་གྱུར་ས་བཅུ་དང་། །སྐུ་གསུམ་ཡེ་ཤེས་ལྔ་སོགས་མི་འདོད་ཅིང་། །ཐམས་
ཅད་ཡོད་སྨྲ་ཕལ་ཆེན་གནས་བརྟན་པ། །མང་བཀུར་བ་བཞི་གྱེས་པ་བཅོ་བརྒྱད་འདོད། །
མང་བཀུར་ནང་ཚན་གནས་མ་བུ་ལ་སོགས། །སྡེ་པ་ལྔ་ཡིས་བརྗོད་མེད་བདག་
འདོད་ཅིང་། །
བྱེ་སྨྲའི་ནང་ཚན་གཞན་ཀུན་བདག་མེད་འདོད། །དཔེ་སྟོན་སྡེ་པ་སློབ་དཔོན་དགེ་
སྲུངས་དང་། །བཙུན་པ་དཔལ་ལེན་ལ་སོགས་མདོ་སྡེ་པ། །ཀུན་ཀྱང་ཕུང་སོགས་དབྱེ་བ་སྐྱེ་
འགྲོ་ཟས། །རྡུལ་ཕྲན་ཆ་མེད་རགས་པ་ཆ་བཅས་རྫུན། །སེམས་དང་སེམས་བྱུང་འདུས་་
བྱས་སྐྱེ་ཚུལ་དང་། །བདེན་བཞི་ལམ་ལྔ་ཉན་རང་བྱང་སེམས་དང་། །ཕྱིན་དྲུག་སངས་རྒྱས་
དགེ་བདུན་ཉི་ཤུ་དང་། །བསམ་གཏན་ལ་སོགས་ཡོན་ཏན་ཕལ་ཆེར་དང་། །སངས་རྒྱས་ས་
ན་སྡུག་བདེན་ཡོད་པ་དང་། །ལྷག་མེད་གསུམ་ག་རིག་པ་རྒྱུན་ཆད་དང་། །ཟག་བཅས་ཟག་
མེད་བདེན་གཉིས་འཇོག་ཚུལ་མཐུན། །ཟག་རྣམས་ཀུན་ཏུ་རྒྱས་འགྱུར་ཅིག་ཤོས་ཕྱིར། །
ལམ་བདེན་ལས་གཞན་འདུས་བྱས་མཐའ་དག་དང་། །དེ་དང་འདུས་མ་བྱས་ཀུན་གོ་རིམ་བྲ
-29



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བཞིན། །གཞིག་དང་གསལ་བས་རང་བློ་མི་འདོར་འདོར། །ཡང་ན་དོན་དམ་དོན་བྱེད་ནུས་
མི་ནུས། །དོན་དམ་ཀུན་རྫོབ་བདེན་པའི་མཚན་ཉིད་ཕྱིར། །འདི་གཉིས་དོན་གཅིག་ཆུ་དང་
བུམ་སོགས་ཀྱིས། །དམ་པའི་དོན་དུ་དོན་བྱེད་མི་ནུས་ཏེ། །དེ་ནི་རང་འཛིན་འཁྲུལ་མེད་
སྐྱེད་བྱེད་པའི། །དོན་ཆོས་རང་གི་མཚན་ཉིད་ལ་འདོད་ན། །དེ་དག་བརྡ་སོགས་ནང་གི་
ཡན་ལག་ལ། །ལྟོས་པའི་བློ་ཆོས་ཀུན་རྫོབ་དངོས་པོའི་ཕྱིར། །དེས་ན་དངོས་པོ་ཙམ་ལ་
དོན་དམ་གྱིས། ཁྱབ་པ་མདོ་སྡེའི་ལུགས་སུ་སྨྲ་བ་ནི། །མདོ་སྡེ་པ་ལ་སྐུར་པ་འདེབས་པ་སྟེ།།
བྱེ་སྨྲ་ལས་ཀྱང་ཆོས་བདག་རྒྱ་ཆེའི་ཕྱིར། །དོན་དམ་བདེན་པ་རིགས་པས་དཔྱད་བཟོད་ཀྱི།།
བདེན་པར་མི་འདོད་དངོས་སྨྲ་མེད་ཕྱིར་རོ། །ལྡན་མིན་འདུ་བྱེད་བློས་བཏགས་དངོས་པོར་
ནི། །འདོད་པས་བྱེ་བྲག་སྨྲ་ལས་ལྷག་པའང་འགལ། །
དེ་ཕྱིར་དོན་སྨྲ་གཉིས་ཀྱི་ཁྱད་པར་ནི། །མངོན་པ་སྡེ་བདུན་བཀའ་རུ་འདོད་མི་
འདོད། །ལུང་གི་དམ་ཆོས་འདུ་བྱེད་གཟུགས་ཕུང་དང་། །རྡུལ་ཕྲན་བསྐོར་བ་བར་བཅས་
བར་མེད་དང་། །རིག་བྱེད་མིན་གཟུགས་སྒྲུབ་དང་འགོག་པ་དང་། །དབང་པོ་ཚད་མ་གཟུང་
འཛིན་རྒྱུ་འབྲས་ཀུན། །དུས་མཉམ་འདོད་དང་མི་འདོད་དོན་སྣང་འདི། །ཕྱི་དོན་ཉིད་དང་
ཤེས་པའི་རྣམ་པ་དང་། །དབྱིབས་དང་དུས་གསུམ་ཤེས་བྱ་གཞི་ལྔ་དང་། །ལྡན་མིན་དུ་བྱེད་
རྫས་ཡོད་བཏགས་ཡོད་དང་། །འདུས་མ་བྱས་རྣམས་དངོས་པོ་དངོས་མེད་དང་། །དེ་བཞིན་
ཉིད་དང་རང་རིག་མི་འདོད་འདོད། །བྱ་བྱེད་ལྡན་འབྲེལ་དོན་གཞན་དོན་གཅིག་དང་། །
ལུས་ཤེས་བསམ་གཏན་ཡན་ལག་མི་རུང་རུང༌། །འཕགས་པའི་སྤངས་རྟོགས་ཉམས་དང་
མི་ཉམས་སོ། །ལུས་སེམས་ས་བོན་ཅན་དུ་མི་འདོད་འདོད། །རགས་ལ་རྫས་བརྒྱད་འདུས་
པས་ཁྱབ་མ་ཁྱབ། །སེམས་བྱུང་མཐའ་དག་རྫས་གཞན་གྲུབ་མ་གྲུབ། །རྟེན་འབྲེལ་ཕུང་པོ་
ཚོགས་དང་ཁ་ཡར་བ། །འདི་དག་སྤྱན་རས་གཟིགས་དང་ལེགས་ལྡན་འབྱེད། །ཀུན་མཁྱེན་
-30



གྲུབ་མཐའ་ཀུན་ཤེས།
གཉིས་པས་ཇི་ལྟར་གསུངས་པ་རྣམས། །འཁྲུལ་མེད་ལེགས་པར་རྟོགས་ནས་བསྟན་པས་
ན། །རྒྱ་བོད་གཞན་གྱི་གཞན་དུ་བཤད་རྣམས་འཁྲུལ། །
བརྗོད་མེད་བདག་ནི་མཛོད་འགྲེལ་དགུ་པར་བཀག །ཐེག་ཆེན་བསྟན་པར་དམ་
པ་ཀུན་གྱིས་བསྒྲུབས། །བྱེ་སྨྲའི་རྟོག་བཏགས་མདོ་སྡེ་པ་ཡིས་བཀག །དེ་ཡི་རང་འདོད་
རྣལ་འབྱོར་དཔྱོད་པས་འགོག །གྲུབ་མཐའ་ཀུན་ཤེས་པ་ཞེས་བྱ་བའི་བསྟན་བཅོས་ལས་
བཟུང་བའི་ཆོས་བདག་གཙོ་བོར་དགག་པ་སྟེ་ལེའུ་གསུམ་པའོ།། །།
༈ ཐེག་པ་ཆེན་པོ་མདོ་དང་སྔགས་ཀྱིས་བསྡུས། །གཉིས་ཀའང་དབུ་སེམས་
གཉིས་སུ་མཁས་ལ་གྲགས། །ཅི་ཕྱིར་རྣམ་རིག་ངོ་བོ་ཉིད་མེད་ཀྱི། །ཚུལ་གཉིས་ཤིང་རྟའི་
སྲོལ་འབྱེད་འཛམ་གླིང་རྒྱན། །ཐོགས་མེད་ཀླུ་སྒྲུབ་གཉིས་ཀྱིས་བྱམས་འཇམ་དབྱངས། །
བརྟེན་ནས་དགོངས་པ་ངེས་འགྲེལ་མདོ་དང་ནི། །བློ་གྲོས་མི་ཟད་མདོ་བཞིན་ལེགས་བཀྲལ་
བ། །དེ་དག་ལས་གཞན་ཐེག་ཆེན་ཤིང་རྟ་ཆེ། །ཡོད་པ་མིན་པར་མཁས་ལ་གྲུབ་ཕྱིར་རོ། །
ཤེར་ཕྱིན་མདོ་ལ་འཆད་ཚུལ་བཞི་བྱུང་བ། །ཤིང་རྟའི་སྲོལ་འབྱེད་བཞི་ཞེས་ཟེར་བ་ནི། །
ཐེག་ཆེན་སྤྱི་ཡི་ཤིང་རྟའི་སྲོལ་འབྱེད་མིན། །དེ་ཕྱིར་ཉན་ཐོས་སྡེ་གཉིས་མི་འདོད་པའི། །
ཐེག་ཆེན་གཞི་ལམ་འབྲས་བུའི་རྣམ་གཞག་ཀུན། །ཕལ་ཆེར་ཤིང་རྟའི་མཆོག་གཉིས་བཞེད་
ཚུལ་མཐུན། །
གཞན་དབང་ཡོངས་གྲུབ་བདེན་པར་སྔ་མས་བསྒྲུབས། །ཕྱི་མས་དེ་ཡང་རིགས་
ཚུལ་དུ་མས་བཀག །རང་རིག་ཐ་སྙད་ཙམ་དུ་འདི་མི་བཞེད། །མཚན་ཉིད་གསུམ་དང་ཀུན་
གཞིའང་མི་བཞེད་ཅིང་། །ཕྱི་དོན་ཐ་སྙད་ཙམ་དུ་འདི་བཞེད་པར། །འདི་ན་འགའ་ཞིག་
གསལ་པོར་སྒྲོགས་པ་ན། །བྱང་ཆུབ་སེམས་འགྲེལ་གཞུང་དང་འགལ་བར་མཐོང་། །ཚུལ་
གཉིས་རྗེས་འབྲང་ནང་ཚན་སོ་སོ་ལ། །ཚོགས་བརྒྱད་རང་རིག་འདོད་ཚུལ་སྣ་ཚོགས་ཡོད།།
-31



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཐེག་ཆེན་གཉིས་ཀྱི་ཁྱད་པར་གཙོ་བོ་ནི། །གཞི་ལ་ངོ་བོ་ཉིད་མེད་ལ་སོགས་དང་། །ལམ་ལ་
སྐྱེ་མེད་ཆོས་ལ་བཟོད་པ་དང་། །འབྲས་བུ་མཐར་ཐུག་ཐེག་པ་གཅིག་པ་རྣམས། །དྲང་དོན་
ངེས་དོན་ཉིད་དུ་བཞེད་པས་ན། །འཁོར་ལོ་བར་མཐའི་དྲང་ངེས་ཁྱད་པར་ཡིན། །རྣམ་རིག་
སྨྲ་བའི་གཙུག་རྒྱན་སྐུ་མཆེད་གཉིས། །ངོ་བོ་ཉིད་དང་ཁྱད་པར་བཏགས་པ་དང་། །གཟུང་
འཛིན་རྫས་གཞན་བདེན་པའི་ཀུན་བཏགས་ཏེ། །རྟོག་དང་རྟོག་མེད་ལྷན་སྐྱེས་ལ་སྣང་བའི།།
ཆོས་བདག་འདི་ཉིད་འགོག་ལ་སོ་སོར་བརྩོན། །མིང་གི་སྔ་རོལ་མིང་ཅན་བློ་མེད་ཕྱིར། །
དོན་དེ་མིང་འདི་བདག་ཉིད་དུ་འགལ་དང་། །དོན་གཅིག་ཉིད་ལ་མང་པོའི་མིང་ལྡན་པས།།
དོན་དེ་བདག་ཉིད་མང་པོར་འགལ་བ་དང༌། །དོན་གཅིག་ཉིད་ལ་མིང་གཅིག་མ་ངེས་པས།།
དོན་གཉིས་གཅིག་ཏུ་འདྲེས་པར་འགལ་བས་ན། །རྟོག་ལ་མིང་དོན་གཅིག་ཏུ་སྣང་བ་འདི།།
སྣང་བཞིན་མ་གྲུབ་བདག་མེད་གྲུབ་པར་འགྱུར། །རྫས་གཞན་སྣང་བའང་བདག་འདིའི་རྩ་
བ་ཅན། །ཡིན་ཞིང་སྤང་བྱའི་རྟོག་པ་བཞི་དང་ལྔ། །བཅུ་དང་ཁྱད་པར་བྱང་སེམས་རྣམ་རྟོག་
བཅུ། །འདིར་རྟོག་ཉིད་ལ་བརྟེན་ཕྱིར་འདི་བཀག་པས། །ཤེས་སྒྲིབ་མཐའ་དག་འཇོམས་
པར་ནུས་སོ་ཞེས། །གཅེན་གྱིས་ཐེག་བསྡུས་སོགས་སུ་གསལ་བར་གསུངས། །ཅིག་ཅར་
སྦྱར་ཚེ་སོ་སོའི་ཕྱོགས་བལྟ་ན། །ཆ་བཅས་འགྱུར་ཞིང་ཤར་ལ་བལྟ་བའི་ངོས། །གང་ཡིན་
གཞན་ལའང་བལྟ་ན་རགས་མི་འགྱུར། །དེས་ན་ཕྱི་དོན་མི་འགྲུབ་རྩོད་སྤོང་དང་། །བཅས་
པ་གཅུང་གི་ཉི་ཤུ་པ་ལས་བཤད། །གཞན་ཡང་མི་རྟོག་ཡེ་ཤེས་དོར་མེད་དང་། །རིས་དྲུག་
དགྲ་གཉེན་སྣང་བ་འགྱུར་ཕྱིར་དང་། །སད་དང་རྨི་ལམ་དོན་བྱེད་མཚུངས་ཕྱིར་དང་། །
གསལ་མྱོང་ལྷན་ཅིག་དམིགས་པ་ངེས་ཕྱིར་དང་། །དོན་ལ་གནས་འདོད་རྡུལ་ཕྲན་མི་སྣང་
ཞིང་། །བློ་ལ་སྣང་བའི་རགས་པ་དོན་གནས་ལ། །མེད་པར་དོན་སྨྲ་རང་ཡང་འདོད་པས་ན།།
དོན་ལ་སྐྱེས་འདྲའང་འགྲུབ་པ་མི་སྲིད་ཕྱིར། །དོན་སྣང་མཐའ་དག་ཆོས་ཀྱི་བདག་འཛིན་
-32



གྲུབ་མཐའ་ཀུན་ཤེས།
ཡིན། །དེ་ཕྱིར་ཕྱི་དོན་རིག་པའི་དགག་བྱར་བཞེད། །ཚུལ་འདི་ལང་གཤེགས་དགོངས་པ་
ངེས་འགྲེལ་སོགས། །ཟབ་ཡངས་མདོ་སྡེ་མང་ལས་གསལ་བར་གསུངས། །རྡུལ་ཕྲན་ ཆ་
བཅས་ཟླ་གྲགས་བཞེད་ཟེར་ལ། །རི་རབ་རྡུལ་དུ་ཐལ་བའི་གནོད་པ་འབབ། །རྣམ་རིག་སྨྲ་
ལ་འདོད་ཚུལ་གཉིས་ཡིན་ཏེ། །གཟུགས་སྣང་མཐའ་དག་སེམས་སུ་བདེན་པས་ན། །ཕུང་
ཁམས་སྐྱེ་མཆེད་ཇི་སྙེད་གསུངས་པ་ཀུན། །སེམས་ཀྱི་ཆོས་སུ་བདེན་པར་འདོད་པ་དང་། །
སྐྲ་ཤད་སོགས་བཞིན་མེད་པ་གསལ་སྣང་ཕྱིར། །ཤེལ་གོང་དག་འདྲའི་རང་རིག་རང་
གསལ་ཉིད། །བདེན་པར་འདོད་པ་རྣམ་བདེན་རྣམ་རྫུན་ནོ། །གཉིས་ཀ་བག་ཆགས་
བརྟན་དང་མི་བརྟན་ཕྱིར། །འཕྲལ་དང་གཏན་གྱི་འཁྲུལ་རྒྱུའི་ཁྱད་པར་འབྱེད། །རྣམ་
བདེན་ལ་ཡང་གཟུང་ཆ་འཛིན་ཆ་ཡི། །ཤེས་པ་གཉིས་སུ་བདེན་དང་རྣམ་པའི་གྲངས། །ཇི་
སྙེད་ཤེས་པའི་གྲངས་ཀྱང་འདོད་པ་དང་། །རྣམ་པ་སྣ་ཚོགས་ཤེས་པ་གཅིག་ཉིད་དུ། །སྨྲ་བ་
གསུམ་དུ་མཁས་ལ་གྲགས་ཤིང་གྲུབ། །གསུམ་ག་ལ་ཡང་ཐུན་མོང་གནོད་པ་ནི། །བདེན་
ན་གཅིག་ཏུ་བདེན་ལས་མ་འདས་ཤིང་། །ཕྱོགས་ཆར་སྣང་འདི་རྡུལ་དང་མཚུངས་པས་
ཁེགས། །དང་པོ་གཟུང་འཛིན་རྫས་གཞན་ཐལ་བ་དང་། །གཉིས་པ་རིས་མཐུན་རྣམ་ཤེས་
གཅིག་ངེས་དང་། །གསུམ་པ་གཅིག་དང་དུ་མ་འགལ་བས་བཀག །རྣམ་རྫུན་པ་ཡི་གཉིས་
སྟོང་རིག་པ་དེ། །ཡུལ་མེད་ཕྱིར་ན་ཤེས་པའི་མཚན་ཉིད་མེད། །བདེན་པ་དེ་ཉིད་རྫུན་པར་
སྣང་བ་དང་། །འབྲེལ་བ་མེད་ཕྱིར་རྫུན་སྣང་འབྱུང་མི་རིགས། །མེད་ཀྱང་འབྱུང་ན་རྒྱལ་
ལའང་འབྱུང་བར་ངེས། །འབྲེལ་བ་ཡོད་ན་རྫུན་སྣང་དངོས་པོར་འགྱུར། །སངས་རྒྱས་ས་ན་
གཉིས་སྣང་ཡོད་མེད་ཀྱིས། །རྣམ་རྫུན་དྲི་བཅས་དྲི་མེད་གཉིས་ཞེས་གྲགས། །འདི་དག་
རྟོག་ངོར་ཕྱི་རོལ་དོན་ཡང་ཡོད། །དོན་ལ་གཞན་རིག་སེམས་དང་སེམས་བྱུང་མེད། །བྱ་
བྱེད་མཐའ་དག་རྟོག་ངོ་ཙམ་དུ་བཞེད། །དེ་ཕྱིར་འབྲས་རྟོགས་གསུམ་པའང་འདི་ཡི་ལུགས།།པ
-33



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཡིན་པར་ཁོ་བོའི་རྣམ་དཔྱོད་ཁོ་ནས་རིག །སེམས་ཙམ་པ་ལ་ཀུན་གཞི་བཞེད་མི་བཞེད། །
གཉིས་སུ་གངས་ཅན་འདི་ན་གྲགས་མོད་ཀྱི། །སྐུ་མཆེད་གཉིས་ཀྱིས་གསལ་བར་བཤད་པ་
ལས། །རྗེས་འབྲང་ལ་ལས་གསལ་པོར་མ་བརྗོད་ཀྱང་། །འགོག་པའི་ལུང་རིགས་སུསཀྱང་
མ་བརྗོད་ཕྱིར། །ཀུན་གཞི་མི་འདོད་སེམས་ཙམ་ཚད་ལྡན་དཀའ། །ཤིན་ཏུ་བརྟན་པའི་རིག་
རྒྱུན་མེད་མི་རུང་། །ཆོས་ཀུན་བདེན་གཉིས་མཚན་ཉིད་གསུམ་དུ་བསྡུ། །མ་གྲུབ་བཏགས་
པའི་གཙོ་བདག་ལ་སོགས་དང་། །རྟོག་ལ་གཉིས་སྣང་རྟོག་མེད་གཉིས་སྣང་སོགས། །
མཚན་ཉིད་ཡོངས་ཆད་རྣམ་གྲངས་ཀུན་བརྟགས་ཡིན། །འཁྲུལ་གཞི་སེམས་དང་སེམས་
བྱུང་འཁྲུལ་ལྡན་དང་། །འཁྲུལ་བྲལ་མ་དག་དག་པའི་གཞན་དབང་ཡིན། །ངག་དེ་ཕྱིན་ཅི་
མ་ལོག་ཡོངས་གྲུབ་ཀྱང་། །འཁྲུལ་གཞི་འཁྲུལ་བས་སྟོང་པའི་སྟོང་ཉིད་ནི། །འགྱུར་མེད་
ཡོངས་གྲུབ་ཅེས་བྱ་འདུས་མ་བྱས། །འདི་ཉིད་རྣམ་དག་དམིགས་པར་ཀུན་ཀྱང་འདོད། །
རྣམ་རྫུན་ཡོངས་གྲུབ་དང་པོའང་དེར་འདོད་པས། །མཉམ་གཞག་སྣང་བཅས་ཞེས་བྱར་
གྲགས་པ་ཡིན། །ཀུན་བརྟགས་གང་ཡིན་ཀུན་རྫོབ་བདེན་པ་དང་། །ཡོངས་གྲུབ་དོན་དམ་
བདེན་པར་གཉིས་ཀ་མཐུན། །རྣམ་བདེན་གཞན་དབང་གཉིས་ཀྱང་ཀུན་རྫོབ་དང་། །རྣམ་
རྫུན་དག་པ་གཞན་དབང་དོན་དམ་འདོད། །
མུ་སྟེགས་བྱེད་ཀྱིས་རྒྱུན་དང་རགས་པ་རྣམས། །ཆ་མེད་གཅིག་ཏུ་བདེན་པ་
འདོད་པ་དེ། །བྱེ་སྨྲས་བཀག་ནས་རྒྱུན་ཅན་ཕྲ་རབ་རྣམས། །དམ་པའི་དོན་དུ་གྲུབ་པར་
ནན་གྱིས་བསྒྲུབས། །དེ་ཡིས་བྱ་བྱེད་ལྡན་འབྲེལ་བདེན་འདོད་པ། །མདོ་སྡེ་པས་བཀག་
འབྲེལ་བ་སོགས་བདེན་བསྒྲུབས། །དེ་ཡིས་རྣམ་པ་གཏོད་བྱེད་ཕྱི་རོལ་ན། ཡོད་པར་འདོད་
པ་རྣམ་བདེན་སྨྲ་བས་བཀག །དེ་ཡི་ཤེས་པའི་བྱ་བྱེད་བདེན་གྲུབ་ཏུ། །སྨྲས་པ་རྣམ་རྫུན་
འདོད་པས་བཀག་ན་ཡང་། །འཁྲུལ་དང་བྱ་བྱེད་མཐའ་དག་འཇོག་པ་ནི། །གཞི་རྟེན་བདེན་ར་
-34



གྲུབ་མཐའ་ཀུན་ཤེས།
གྲུབ་མེད་པར་མ་ཤེས་ཕྱིར། །དངོས་པོར་སྨྲ་བ་ཞེས་བྱར་མཁས་རྣམས་གསུང་། །དེ་ཡིས་
བདག་མེད་སྟོང་ཉིད་གང་སྨྲས་ཀྱང་། །རང་གི་ངོ་བོས་སྟོང་ཚུལ་མེད་པས་ན། །གཞན་སྟོང་
ཉི་ཚེའི་སྟོང་ཉིད་ཁོ་ནར་ཟད། ཁྱད་པར་ཤེས་པ་སྐད་ཅིག་ཆ་མེད་དེ། །དུས་གཞན་གཉིས་
དང་ཕྲད་དམ་མ་ཕྲད་བརྟག །མ་ཕྲད་ད་ལྟ་བར་ཡང་འགྲུབ་མི་འགྱུར། །ཕྲད་ན་དུས་གསུམ་
སྐད་ཅིག་ཉིད་དུ་འགྱུར། །གྲུབ་མཐའ་ཀུན་ཤེས་པ་ཞེས་བྱ་བའི་བསྟན་བཅོས་ལས་འཛིན་
པའི་ཆོས་བདག་གཙོ་བོར་དགག་པ་སྟེ་ལེའུ་བཞི་པའོ།། །།
༈ གྲུབ་མཐའ་མཐའ་དག་རང་རང་བློ་ངོ་ན། །མཐའ་གཉིས་བཀག་ནས་དབུ་
མ་སྨྲ་བར་རློམ། ཁྱད་པར་རྣམ་རྫུན་གཉིས་མེད་ལྟ་བ་འདི། །དབུ་མར་མདོ་དང་ཚད་ལྡན་
གཞུང་ལས་བཤད། །བྱེ་བྲག་ཀླུ་སྒྲུབ་ལུགས་མཆོག་འཆད་པ་ལའང་། །སངས་རྒྱས་བསྐྱངས་
དང་ལེགས་ལྡན་འབྱེད་གཉིས་ཀྱིས། །ཐལ་འགྱུར་ཙམ་དང་རང་རྒྱུད་སྒྲུབ་བྱེད་ཕྱིར། །ཐལ་
རང་གཉིས་སུ་མཁས་ལ་གྲགས་ཤིང་གྲུབ། །དེ་གཉིས་རིམ་བཞིན་རབ་ཏུ་མི་གནས་དང་། །
སྒྱུ་མ་རིགས་གྲུབ་པ་ཞེས་འཕགས་ཡུལ་གྱི། །ཚད་ལྡན་དུ་མས་བཤད་ཕྱིར་དབྱེ་བ་དེ། །
རྨོངས་པ་མཚར་སྐྱེད་ཡིན་ཞེས་གསུང་མི་རིགས། །
དབུ་མ་པ་ཡི་སྒྲས་བརྗོད་དབྱེ་བ་ནི། །གཉིས་སྟོང་བདེན་སྨྲ་རྣམ་རིག་དབུ་མ་པ།།
སྣང་ལ་སྐུར་འདེབས་སྣང་སེལ་དབུ་མ་པ། །ཐ་སྙད་ཚད་འཇལ་རིགས་གྲུབ་དབུ་མ་པ། །
སྟོང་ཉིད་བདེན་གྲུབ་གཞན་སྟོང་དབུ་མ་པའོ། །འདི་བཞི་ལུང་རིགས་ལྟར་སྣང་མང་བརྟེན་
ནས། །དབུ་མར་རློམ་ཞིང་རྒྱ་ཆེར་གྲགས་ན་ཡང་། །རྟོག་གེས་བསླད་ཕྱིར་མཐར་འཛིན་
ནང་ན་བཞུགས། །ཐོག་མཐའ་གཉིས་ཀྱིས་བདེན་གྲུབ་འདོད་ཕྱིར་དང་། །གཉིས་པས་
ཐབས་ཕྱོགས་མཐའ་དག་སྤངས་ཕྱིར་དང་། །གསུམ་པས་རྫུན་དང་བསླུ་མེད་གཞི་མཐུན་
དུ། །དཔྱད་ནས་སྨྲས་པས་འགལ་འདུའི་རང་བཞིན་ཕྱིར། །
-35



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བློའོན་ཀྱང་ཐ་སྙད་ཚད་གྲུབ་འདོད་ན་ནི། །རང་རྒྱུད་འཐད་ཕྱིར་རྒྱ་བོད་མཁས་
མང་བཞེད། །འདི་ཡང་ཀུན་རྫོབ་མ་བཏགས་ཉམས་དགའི་ངོར། །འཇོག་ཅེས་གསུངས་
ཀྱང་རྟོག་གེར་གོམས་ཆེས་པས། །མཐུན་སྣང་རྟེན་འབྲེལ་བཏགས་བྲལ་མ་ཚང་ན། །བློས་
བཏགས་ཙམ་ལ་བྱ་བྱེད་མ་མཁྱེན་པས། །སྟོང་དང་བརྟེན་འབྱུང་དོན་གཅིག་མཚན་ཉིད་ལ།།
ཅུང་ཟད་འཁྲུལ་ཕྱིར་དབུ་མ་ཆེན་པོ་མིན། །
འོན་ཀྱང་དོན་དམ་རིགས་པས་དཔྱད་བཟོད་འགོག །སྤྲོས་པ་ཉེར་ཞི་མཐར་
ཐུག་དོན་དམ་དང་། །སྐྱེ་མེད་རྣམ་གྲངས་པར་བཞེད་མཐའ་བྲལ་ཕྱིར། །དངོས་སྨྲ་ལས་
ལྷག་དབུ་མ་ཁོ་ནའོ། །འདི་ནི་རང་རིག་མི་འདོད་ཕྱི་དོན་འདོད། །འདི་ལས་ལྡོག་པར་སྨྲ་བ་
གཉིས་སུ་འདུས། །དང་པོ་ལེགས་ལྡན་ཡེ་ཤེས་སྙིང་པོ་སྟེ། །གཉིས་པ་ཞི་འཚོ་ཡབ་སྲས་
རྗེས་འབྲང་བཅས། །གང་དག་དཔལ་ལྡན་ཟླ་བའི་རྗེས་འབྲངས་ནས། །མ་དག་འཁྲུལ་པའི་
སྣང་བ་ཚད་གྲུབ་ཏུ། །རིགས་པ་དུ་མས་དཔྱད་ནས་ཁས་ལེན་པ། །འདི་ལ་འགལ་བའི་ཁུར་
ཆེན་འདི་ལྟར་ཡོད། །
ཡུལ་ཀུན་རྫུན་དང་ཡུལ་ཅན་བསླུ་མེད་འགལ། །ཡུལ་དེར་འཁྲུལ་དང་དེ་ལ་ཚད་
མ་འགལ། །རྗེས་དཔག་ཡོད་དང་བསྒྲུབས་ངག་མེད་པ་འགལ། །མཐུན་སྣང་མེད་དང་ཆོས་
ཅན་ཚད་གྲུབ་འགལ། །ཕྱི་དོན་ཚད་གྲུབ་རྡུལ་ཕྲན་ཆ་བཅས་འགལ། །རིགས་དྲུག་ཚད་མ་
རྡོས་བཅས་ཚད་གྲུབ་འགལ། །སྐྲ་ཤད་མེད་དང་ཀླུང་རྣག་ཡོད་པ་འགལ། །རྫས་གྲུབ་མེད་
དང་དངོས་པོ་ཡོད་པ་འགལ། །གཞན་སྐྱེ་མེད་དང་ས་སྨྱུག་རྫས་གཞན་འགལ། །བདེན་
རྫུན་ཡོད་དང་ཡང་ལོག་མེད་པ་འགལ། །ཡན་ལག་ལ་དཔྱད་བུམ་པ་མི་རྙེད་དང་། །སྐད་
ཅིག་ལ་དཔྱད་ཞིག་པ་རྙེད་པ་འགལ། །རང་རྒྱུད་སྨྲ་བས་རང་བཞིན་སྨྲས་པ་དང་། །རང་
བཞིན་མེད་བློ་དེ་ངོར་གྲུབ་པ་འགལ། །ཉོན་མོངས་ཅན་མིན་མ་རིག་ཡོད་པ་དང་། །ཤེས་
-36



གྲུབ་མཐའ་ཀུན་ཤེས།
པར་གྱུར་པའི་ཤེས་སྒྲིབ་མེད་པ་འགལ། །གཞུང་གཞན་ནས་འབྱུང་ཀུན་གཞི་རང་རིག་
སོགས། །འགོག་ན་རང་ལུགས་དེ་དག་མི་འདོད་དང་། །སྡེ་བདུན་ལས་གསུངས་ཚད་མ་མི་
འདོད་ཀྱང་། །རང་ལུགས་ཚད་མའི་རྣམ་གཞག་ཤེས་པ་འགལ། །མི་རྟག་སོགས་རྟོགས་
རྣལ་འབྱོར་མངོན་སུམ་དང༌། །དེ་ཡིས་སྦྱོར་ལམ་རྟོགས་པར་མི་སླེབ་འགལ། །གཞན་
སེམས་ཤེས་པ་ཡིད་མངོན་ཡིན་པ་དང་། །བདེན་བཞི་ཤེས་པ་རྣལ་འབྱོར་མངོན་གསུམ་
འགལ། །ཀུན་མཁྱེན་ཡེ་ཤེས་ཆོས་ཀུན་འཇལ་བ་དང་། །ཤེས་བྱ་བྱེད་ལ་ཚད་མ་མིན་པ་
འགལ། །རྫས་ཡོད་བདག་སྨྲ་གནས་མ་བུར་ངེས་དང་། །རྣམ་ཤེས་བདག་སྨྲའི་དབུ་སེམས་
ཡོད་པ་འགལ། །
དེ་ལྟར་འགལ་བའི་ཁུར་ཆེན་ཡོད་པའི་རྒྱུ། །རྣམ་དཔྱད་མེད་པར་འཇིག་རྟེན་
ཉིད་ལས་ཞེས། །ཡང་ཡང་སྨྲས་ཀྱང་རྟོག་གེར་གོམས་པའི་མཐུས། །འཐད་པ་བཅུག་ནས་
དཔྱད་ཅིང་བསྒྲུབས་པས་སོ། །ཀླུ་སྒྲུབ་ལུགས་མཆོག་དབུ་མ་ཆེན་པོ་ནི། །ཟླ་བས་ལེགས་
བཀྲལ་ཉི་མས་བསྒྱུར་བའི་སྲོལ། །སྲས་བཞི་ལས་འོངས་རྟོག་གེས་མ་བསླད་པ། །གངས་
ཅན་མཐའ་བྲལ་རྩེར་གཤེགས་འགལ་ཡིས་གཟིགས། །བོད་ཡུལ་རྟོག་གེའི་བརྡ་ཡིས་གང་
བའི་མཐུས། །ཐ་སྙད་སྨྲ་བརྗོད་ཅུང་ཟད་མི་བདེ་བས། །མཁས་རློམ་ཀུན་གྱི་བློ་གྲོས་ར་བར་
ནི། །མ་ཤོང་ཁྲོན་པའི་རུས་སྦལ་ཇི་བཞིན་ནོ། །དེ་ཕྱིར་ཀླུ་སྒྲུབ་ཡབ་སྲས་སངས་རྒྱས་
བསྐྱངས། །ཟླ་གྲགས་ཞི་བ་ལྷ་ཡི་གཞུང་མཆོག་ཀུན། །མ་དཔྱད་ཅུང་ཟད་དཔྱད་དང་ལེགས་
པར་དཔྱད། །གནས་སྐབས་གསུམ་ལ་སྦྱོར་བར་ཁོ་བོས་རྟོགས། །ཐ་སྙད་མ་དཔྱད་འཇིག་
རྟེན་ལྷན་སྐྱེས་ངོར། །དོན་དམ་ཅུང་ཟད་དཔྱད་པའི་རིག་ཤེས་ངོར། །སྤྲོས་བྲལ་ལེགས་པར་
དཔྱད་པའི་བརྗོད་མེད་ངོར། །འདི་གསུམ་ལེགས་པར་ཤེས་དེ་དབུ་མ་ཆེ། །གང་ཕྱིར་གསུམ་
པོ་འདི་ལས་རིམ་བཞིན་དུ། །བསོད་ནམས་མིན་པ་དང་པོར་བཟློག་པ་དང་། །བར་དུ་བདག་
-37



དབརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཏུ་ལྟ་བ་གཉིས་བཟློག་ཅིང་། །ཐ་མར་ལྟ་བའི་སྤྲོས་ཀུན་བཟློག་ཕྱིར་རོ། །དེ་ཡང་དང་པོར་
ལྷན་སྐྱེས་འཁྲུལ་པའི་ངོར། །བྱེད་པོ་དཔྱོད་པོ་གཅིག་ཏུ་འཛིན་པ་ནི། །རྟོག་གེས་མ་བསླད་
རང་དགར་ཞུགས་པ་ན། །རང་བཞིན་མེད་པའི་ལས་ལས་འབྲས་བུ་འབྱུང་། །རྟག་དང་མི་
རྟག་དཔྱད་མཐར་རྒྱུན་དང་ནི། །ཆུད་མི་ཟ་སོགས་གཞན་འདོད་ཀུན་བཀག་ནས། །ཞིག་
དང་ཡང་ཞིག་དེའི་ཡང་ཞིག་དངོས་སོགས། །བྱེ་བྲག་སྨྲ་བའི་ཐོབ་པའི་དགའ་སྟོན་ལྟར། །
སྨྲས་ཀྱང་ཐུག་མེད་དང་པོ་འགྲུབ་མི་སྲིད། །དེ་ཕྱིར་སྐད་ཅིག་ཆ་སོགས་དཔྱད་མི་རུང་། །ཕྱི་
ནང་གར་ཡོད་འགྲོ་འོང་གང་བྱེད་སོགས། །འཇིག་རྟེན་རང་དགར་དཔྱོད་དང་འདི་མི་
མཚུངས། །གཉིས་པར་བདག་འཛིན་གཉིས་ཀྱི་འཛིན་སྟངས་ཡུལ། །རིགས་པའི་མཆོག་
གིས་བཙལ་ནས་མི་རྙེད་པའི། །སྐྱེ་མེད་བདེན་སྟོང་བསླུ་མེད་ཡུལ་གྱི་མཆོག །དེ་འཇལ་ཚད་
མར་ཐ་སྙད་ཙམ་དུ་གྲུབ། །དེས་ན་བདེན་སྟོང་དོན་དམ་བདེན་པ་དང་། །དེ་ཡོད་ཐ་སྙད་
བདེན་པར་འཐད་མོད་ཀྱི། །དེ་ཉིད་ལེགས་པར་དཔྱད་མཐར་འདོད་པ་དང༌། །རྣམ་གྲངས་
དོན་དམ་དུ་འདོད་གཉིས་ཀ་འཁྲུལ། །གསུམ་པར་མེད་དགག་ཙམ་དུ་བཟུང་ན་ཡང་། །
གཟུང་འཛིན་ཡུལ་དང་ཡུལ་ཅན་མ་འགགས་ཕྱིར། །གཉིས་སྣང་སྤྲོས་པ་གཅོད་པར་མི་ནུས་
པས། །དབྱིངས་རིག་ཆུ་ལ་ཆུ་བཞག་ཇི་བཞིན་དུ། །རིག་བྱ་རིག་བྱེད་ཅུང་ཟད་མི་དམིགས་
པར། །ནམ་མཁའ་མཐོང་ཞེས་བརྗོད་ལྟར་སྤྲོས་ཀུན་ཞི། །རྟོགས་བྱ་རྟོགས་བྱེད་ཡོད་ན་བྱང་
ཆུབ་ནི། །མིན་པར་ཀླུ་སྒྲུབ་ཞབས་ཀྱི་གསུངས་ཕྱིར་རོ། །རིག་ཤེས་རྗེས་དཔག་བདེན་སྟོང་
རྣམ་ལྡན་དུ། །སྐྱེས་ཤིང་དེ་ལ་ངེས་ཤེས་ཆེར་འདྲེན་པ། །བསམ་བྱུང་ཡིན་གྱི་བསྒོམ་བློ་ག་
ལ་ཡིན། །དེ་ཕྱིར་དེ་ནི་མཉམ་གཞག་སྔོན་དུ་འགྲོ། །ངེས་ཤེས་འདིས་དྲངས་ཅིར་ཡང་མི་
འཛིན་དང་། །ཧྭ་ཤང་ལྟ་བ་མཚུངས་པའི་སྐབས་མེད་པས། །གཉིས་པ་སྔོན་དུ་མ་བཏང་
རྩོམ་འཇོག་དང་། །གསུམ་པར་མེད་དགག་ནན་འཛིན་གཉིས་ཀ་འཁྲུལ། །དེ་ཕྱིར་རང་་
-38



གྲུབ་མཐའ་ཀུན་ཤེས།
,ལུགས་གཞི་ལམ་འབྲས་བུ་ཀུན། །ཅུང་ཟད་དཔྱད་ངོར་ཡིན་ཕྱིར་ལུགས་འདི་ལ། །རྣམ་
དཔྱོད་མེད་ཅེས་སྨྲ་ལའང་རྣམ་དཔྱོད་པ། །རྣམ་པར་གྲོལ་སོགས་གསུངས་དང་འགལ་བ་
ཡོད། །དེ་ཕྱིར་བདེན་གཉིས་ཐབས་ཤེས་སྐུ་གཉིས་རྣམས། །ཟུང་འཇུག་གཞི་ལམ་འབྲས་
བུར་གྲུབ་པས་ན། །ཀླུ་སྒྲུབ་ཞབས་ཀྱི་གཞུང་ལས་འབྱུང་བ་བཞིན། །ཅུང་ཟད་དཔྱད་ངོར་
བདག་གི་འདིར་བརྗོད་བྱ། །
བདེན་གཉིས་དབྱེ་གཞི་ཤེས་བྱ་ཙམ་དུ་གསུངས། །དབྱེ་ངོ་ཀུན་རྫོབ་བདེན་དང་
དོན་དམ་བདེན། །མཚན་ཉིད་འཁྲུལ་ངོར་རྙེད་དང་རིག་ངོར་རྙེད། །སྔོ་དང་ཟླ་གཉིས་འཇིག་
རྟེན་བདེན་རྫུན་ཕྱིར། །མ་དཔྱད་ཡང་ལོག་དབུ་མ་རང་ལུགས་མིན། །མ་དཔྱད་ཡུལ་ངོས་
བྱ་བ་བྱེད་པ་ཡང་། །འཇིག་རྟེན་ཀུན་རྫོབ་དཔྱད་ན་འདི་མི་སྲིད། །རང་རྒྱུད་པ་ཡིས་འདི་
ཙམ་དཔྱད་ནས་སྨྲས། །བརྟག་པ་མ་བྱས་ཞེས་པའི་ཚིག་ཙམ་ལས། །དོན་དམ་ཡུལ་དང་
ཡུལ་ཅན་དངོས་རྣམ་གྲངས། །ངོ་བོ་དབྱེར་མེད་མཚན་ཉིད་ཐ་དད་ཡིན། །དེ་རྟོགས་དགོས་
པ་ཐབས་དང་ཐབས་བྱུང་རིག །རྟོག་གེས་བརྟགས་བཞིན་མཐའ་དག་མི་འདོད་ཀྱང་། །མ་
བརྟགས་ཉམས་དགར་ཕུང་ཁམས་སྐྱེ་མཆེད་དང་། །ཕྱི་དོན་ཀུན་གཞི་མཚན་ཉིད་གསུམ་ལ་
སོགས། །སྒྱུ་མའི་སྣང་བ་ཙམ་དུ་ལུགས་འདི་བཞེད། །དེ་ཕྱིར་དངོས་སྨྲས་དོན་དམ་གང་
འདོད་པ། །འདི་ཡིས་ཐ་སྙད་ཙམ་དུ་འདོད་ཅེས་པའང་། །མི་འཐད་དངོས་པོར་སྨྲ་བས་གང་
གཞག་པ། །ཀུན་ཀྱང་རང་གྲགས་འགལ་འདུའི་རང་བཞིན་ཕྱིར། །ཅུང་ཟད་དཔྱད་ངོར་མ་
དག་ལས་སྣང་འདི། །རབ་རིབ་ཅན་གྱི་སྐྲ་ཤད་དང་མཚུངས་པས། །དག་པའི་ཡེ་ཤེས་ཡུལ་
མེད་ཞིར་ཞུགས་ཉིད། །ཡུལ་གཞན་འཇལ་དང་གཞན་ལ་སྟོན་པ་སོགས། །གདུལ་བྱའི་
དགེ་དང་སྔོན་གྱི་སྨོན་ལམ་ལས། །འབྱུང་ཚུལ་རྟོག་གེས་བསམ་མི་ཁྱབ་པར་གསུངས། །དེ་
ཕྱིར་ཀུན་རྫོབ་ངེས་བྱེད་འཁྲུལ་ཤེས་ཙམ། །
-39



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དོན་དམ་ངེས་བྱེད་གཅིག་དང་དུ་བྲལ་དང་། །རྡོ་རྗེ་གཟེགས་མ་ཡོད་མེད་སྐྱེ་འགོག་
དང་། །མུ་བཞི་སྐྱེ་འགོག་རྟེན་འབྲེལ་གཏན་ཚིག་རྣམས། །ངོ་བོ་རྒྱུ་དང་འབྲས་བུ་གཉིས་ཀ་
དང༌། །སྣང་ཙམ་ལ་དཔྱོད་ཆོས་ཀྱི་བདག་མེད་སྒྲུབ། །དང་པོའི་ནང་འདུས་རྣམ་བདུན་
རིགས་པ་ཡིས། །གང་ཟག་བདག་འགོག་རིགས་པའི་རྒྱལ་པོ་སྟེ། །རྟག་གཅིག་རང་དབང་
ཅན་ཙམ་ལྷན་སྐྱེས་ལ། །སྣང་མོད་འཐད་པ་བཅུག་པ་ཀུན་བརྟགས་ཡིན། །བདེན་པའི་
གཅིག་དང་དུ་མས་དབེན་པའི་ཕྱིར། །ཆོས་ཀུན་བདེན་པར་མེད་དེ་གཟུགས་བརྙན་བཞིན།།
ཆོས་ཅན་མ་བརྟགས་སྣང་ཙམ་ཁོ་ན་སྟེ། །ཕྱོགས་ཆོས་ཆ་བཅས་ཕྱིར་དང་གཅིག་མེད་ཕྱིར།།
བདེན་ན་གཉིས་པོར་ངེས་པ་མེད་པ་འགྲུབ། །བརྟགས་པ་འགོག་ན་རྡུལ་དང་སྐད་ཅིག་
སོགས། །ཆ་མེད་འདོད་ལ་ཕྱོགས་ཆ་དུས་ཆས་དགག །དེས་བརྩམས་བེམས་རིག་མཐའ་
དག་བདེན་གཅིག་ཁེགས། །ཆོས་ཉིད་ནམ་མཁའ་སོགས་ལའང་རྟེན་ཆ་ཙམ། །དངོས་མེད་
ཀུན་ལ་ཐ་སྙད་ཙམ་དུ་ཡང་། །ངོ་བོ་མེད་པས་བདེན་འཛིན་ཆུང་བའི་ཕྱིར། །གཞུང་དུ་དངོས་
པོ་རྣམས་ལ་བདེན་གྲུབ་བཀག །སྟོང་ཉིད་བདེན་མེད་སྒྲུབ་ལའང་ཆ་བཅས་དང༌། །རྟེན་
འབྲེལ་སོགས་ཀྱི་གཏན་ཚིགས་མ་བཀོད་པར། །དགག་བྱ་བདེན་མེད་ཁོ་ནས་ནས་བསྒྲུབ་
པར་མཛད། །གཟུགས་བརྙན་བདེན་མེད་ཙམ་དུ་མ་གྲུབ་ཀྱང། །བྱད་བཞིན་ཉིད་དུ་མི་
བདེན་དཔེ་ལ་གྲུབ། །
རང་གཞན་གཉིས་ཀ་གཉིས་མིན་སྐྱེ་བྲལ་ཕྱིར། །བདེན་པའི་སྐྱེ་མེད་དང་པོའི་
རྟག་སྒྲུབ་ནི། །ས་བོན་སྐྱེ་བ་ཐུག་པ་མེད་པ་དང་། །མྱུ་གུའི་སྐྱེ་དང་མདོག་དབྱིབས་མི་རྙེད་
དང་། །མངོན་གསལ་ཡིན་ན་རྒྱུ་འབྲས་གཅིག་མིན་དང་། །མཐོང་དང་འགལ་ཞིང་འཇིག་
རྟེན་དང་འགལ་དང་། །བྱ་བྱེད་མཐའ་དག་གཅིག་ཏུ་འགྱུར་ཕྱིར་རོ། །གཉིས་པའི་རྟགས་
སྒྲུབ་རྒྱུ་མིན་ཀུན་སྦྱར་འགྱུར། །ནས་དང་ས་ལུའི་ས་བོན་གཉིས་ཀ་ཡང་། །ས་ལུའི་མྱུ་གུ་མ
-40



གྲུབ་མཐའ་ཀུན་ཤེས།
ལས་གཞན་མཚུངས་ཕྱིར་རོ། །དུས་མཉམ་མིན་ལ་གཞན་པའི་ཚུལ་མི་སྲིད། །རྒྱུ་འབྲས་
དུས་མཉམ་རིགས་པས་ཁེགས་ཕྱིར་དང་། །དུས་མཉམ་འབྲས་བུ་ཡོད་མེད་བརྟགས་པས་
ཁེགས། །
འདི་ལ་འཕྲོས་ནས་ཡོད་མེད་སྐྱེ་འགོག་གསུངས། །ཡོད་ལ་ཅི་བྱ་མེད་ལ་རྒྱུས་
ནུས་མེད། །གཉིས་ཡིན་ངེས་ལེགས་གཉིས་མིན་མི་སྲིད་དོ། །གཞན་སྐྱེ་འཇིག་རྟེན་ཚད་
མས་གྲུབ་ཅེ་ན། །འཛིན་སྟངས་འཁྲུལ་བས་ཚད་མར་མི་འཐད་ཅིང་། ཁོ་བོ་གཞན་དུ་འཇིག་
རྟེན་ཡང་མི་འདོད། །མ་བརྟག་འཁྲུལ་ངོར་འབྲས་ཚེ་རྒྱུ་གནས་པས། །ལས་འགགས་ཡུན་
རིང་ལོན་ལས་འབྲས་འབྱུང་འཐད། །འདིར་འགྲོས་ཀུན་གཞིའི་བག་ཆགས་བདེན་གྲུབ་
དང༌། །གཞན་དབང་ཡོད་དང་ཕྱི་དོན་མེད་ཚུལ་བཀག །གཉིས་སྐྱེ་དེ་གཉིས་ཁེགས་པའི་
ཤུགས་ལ་ཁེགས། །རྒྱུ་མེད་ཧ་ཅང་ཐལ་ཞིང་མཐོང་དང་འགལ། །དེར་འཛིན་འཁྲུལ་པར་
མངོན་སུམ་འཁྲུལ་བས་འགྲུབ། །དེ་ལྟར་རྡོ་རྗེ་གཟེགས་མ་རྒྱས་པར་གསུངས། །
མུ་བཞི་རྒྱུ་གཅིག་ཉིད་ལས་འབྲས་གཅིག་དང་། །ལྡོག་དང་གཅིག་ལས་དུ་མ་དེ་
ལས་ལྡོག །རང་རྒྱུད་པ་ཡིས་གཉིས་པ་བཞི་པ་དང་། །གཞན་ལས་སྐྱེ་དང་མེད་པ་སྐྱེ་བ་
རྣམས། །ཐ་སྙད་ཙམ་དུ་མ་དཔྱད་འདོད་ན་ཡང་། །འདི་ལས་ལྷག་པའི་དཔྱོད་ཚུལ་གཞན་
མེད་པས། །འདིར་གྲུབ་བདེན་གྲུབ་ཉིད་དུ་འགྱུར་བའི་ཕྱིར། །ཀུན་ཀྱང་ཐ་སྙད་ཙམ་དུའང་
འདིར་མི་འདོད། །
རིག་པའི་རྒྱལ་པོ་རྟེན་ཅིང་འབྲེལ་འབྱུང་ནི། །ཕྲན་བལྟོས་ཙམ་ལས་མི་འབྱུང་
ཆོས་མེད་ལ། །བདེན་པར་གྲུབ་ན་བལྟོས་པ་མི་སྲིད་ཕྱིར། །ལྟ་ངན་དྲ་བ་མཐའ་དག་འདི་
ཡིས་གཅོད། །ངར་འཛིན་ལྷན་སྐྱེས་འཛིན་སྟངས་ཀྱིས་བཟུང་བའི། །བདེན་གྲུབ་བདག་དེ་
འདོཊ་གཞིའི་ཕུང་པོ་དང་། །གཅིག་དང་ཐ་དད་རྟེན་དང་བརྟེན་པ་དང་། །ལྡན་པ་ལྔ་རུ་ཀླུ་
-41



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྒྲུབ་ཞབས་ཀྱིས་དཔྱད། །
ཟླ་བས་དབྱིབས་དང་ཚོགས་པ་གཉིས་བསྣན་ནས། །ཤིང་རྟ་དང་མཚུངས་དཔྱད་
ན་མི་རྙེད་ཀྱང་། །རྣམ་དཔྱད་མེད་པར་འཇིག་རྟེན་ཉིད་ལས་འདིར། །རང་གི་ཡན་ལག་
བརྟེན་ནས་འདོགས་ཞེས་གསུངས། །ཕལ་ཆེར་གཞན་གྱིས་བརྟགས་རྣམས་ཐལ་བས་
འགོག །མ་བརྟག་གཏན་ཚིགས་བགོད་པས་རང་གཞན་ལ། །རིག་ཤེས་རྗེས་དཔག་སྐྱེད་
ལ་འགལ་བ་མེད། །རྟོག་གེས་བཏགས་པའི་རང་རྒྱུད་མི་སྲིད་ཕྱིར། །རང་རྒྱུད་ཙམ་ཡང་མི་
འདོད་ཅེས་སྨྲ་བ། །ཐལ་འགྱུར་ལ་ཡང་ཅི་ཡི་ཕྱིར་མི་མཚུངས། །ཕུང་སོགས་བདེན་བཞི་ཀུན་
བྱང་མཚན་ཉིད་ཀུན། །ངོ་བོས་གྲུབ་པར་གསུངས་རྣམས་དྲང་དོན་ཙམ། །གཞན་ཀུན་མངོན་
པའི་མདོ་བཞིན་འདིར་བཞེད་དེ། །འཇིག་རྟེན་ངོར་བྱས་སྟོན་པས་གསུངས་ཕྱིར་རོ། །
ལམ་གྱི་ཐོབ་བྱ་མངོན་མཐོ་ངེས་ལེགས་ཏེ། །དེ་གཉིས་སྒྲུབ་ཐབས་དད་དང་ཤེས་
རབ་ནི། །འགྲོ་བ་བཞི་ཡིས་ཆོས་ལས་མི་འདའ་དང་། །སྒོ་གསུམ་སྤྱོད་པ་འཁོར་གསུམ་མི་
རྟོག་པའོ། །ངེས་ལེགས་རང་གཞན་དབང་བྱས་དམན་མཆོག་གཉིས། །མངོན་མཐོར་བཅས་
པ་སྐྱེས་བུ་གསུམ་གྱིས་སྒྲུབ། །ཡིད་ཅེས་དད་པས་དགེ་སྡིག་བླང་དོར་དང་། །ངེས་འབྱུང་
བསམ་པས་བདེན་བཞིའི་འཇུག་ལྡོག་དང་། །བྱང་ཆུབ་སེམས་ཀྱིས་ཕྱིན་དྲུག་སྤྱོད་པ་
རྣམས། །དེ་གསུམ་ལམ་དུ་མར་མེ་མཛད་དཔལ་བཞེད། །དམན་ལས་འབྲིང་པོ་དབྱེ་བས་
ཐེག་གསུམ་སྟེ། །ཐེག་པ་བཞི་དང་གྲུབ་མཐའ་ལྔ་པ་བཀག །ཀུན་ཀྱང་སྟོང་ཉིད་ལྟ་བས་མ་
ཟིན་ན། །གཞི་ལམ་འབྲས་བུའི་ཚུལ་ལ་འཁྲུལ་པའི་ཕྱིར། །ལས་སུ་འགྱུར་མོད་ཟབ་མོའི་
སྣོད་དཀོན་པས། །འབྲས་ཀྱི་ཕྱིར་དུ་ཀོ་ཊ་འདེབས་པ་ལྟར། །དྲངས་ཕྱིར་གསུངས་ཏེ་ཟབ་
མོའི་ཕྱོགས་རེ་ནས། །རིམ་གྱིས་ཞུགས་པས་བདེ་བླག་གྲོལ་འགྱུར་ཕྱིར། །རྒྱལ་དང་སེམས་
ཅན་གཉིས་ཀར་གུས་བྱ་ཡི། །རང་ལྟ་ལ་ཆགས་གཞན་ལ་འཁྲུགས་མི་བྱ། །འོན་ཀྱང་ངེས་
-42



གྲུབ་མཐའ་ཀུན་ཤེས།
ལེགས་ལམ་ཀུན་འདིར་བལྟོས་ཕྱིར། །ལམ་གྱི་གཙོ་བོ་མཐའ་བྲལ་ཤེས་རབ་ཡིན། །
མཉམ་གཞག་དངོས་ཀྱི་འཇོག་ཚུལ་ཁྱད་མེད་ཀྱང་། །སྦྱོར་འཇུག་དབྱེ་བས་ལམ་ལྔ་ས་བ
བཅུར་འགྱུར། །འབྲས་བུ་མངོན་མཐོ་ལྷ་མིའི་བདེ་བ་དང་། །ངེས་ལེགས་བྱང་ཆུབ་གསུམ་
གྱི་རྣམ་གཞག་དང༌། །སངས་རྒྱས་ས་ཡི་སྐུ་གསུམ་ཕྲིན་ལས་ཀུན། །ཕལ་ཆེར་ཐེག་ཆེན་
མངོན་པའི་མདོ་བཞིན་བཞེད། །
དངོས་ཀུན་བློས་བཏགས་མིང་ཡང་བཏགས་ཡོད་ཕྱིར། །ཐ་སྙད་དུ་ཡང་རྟོག་
གེས་བཏགས་ཀུན་སྤོང་། །དཔྱད་ངོར་བསླུ་མེད་མྱང་འདས་ཁོ་ནའི་ཕྱིར། །འདུས་བྱས་བསླུ་
ཆོས་ཚད་གྲུབ་མེད་པ་དང་། །བདེན་འཛིན་འཁོར་བའི་རྩ་བར་ངེས་པའི་ཕྱིར། །དེས་བསྐྱེད་
ཆགས་སོགས་ཉོན་སྒྲིབ་ཁོ་ན་དང་། །ཐེག་གསུམ་ཆོས་ཉིད་གཟིགས་ཚུལ་གཅིག་པའི་ཕྱིར།།
མཐོང་ལམ་སྐད་ཅིག་དུ་མ་མེད་པ་དང་། །རང་ངོར་ཤེས་བྱའི་སྣང་བ་ནུབ་པའི་ཕྱིར། །ཕྲིན་
ལས་བསམ་ཡས་གཞན་སྣང་རྣམ་རོལ་རྣམས། །ལུགས་འདིའི་ཐུན་མོང་མ་ཡིན་ཁྱད་
ཆོས་གཙོ། །སྒྲུབ་བྱེད་རྒྱས་པར་དབུ་མ་ཆེ་གཞུང་ལྟོས། །ལེགས་ལྡན་ཤར་གསུམ་བྱམས་
ཆོས་དབུ་མ་ཀུན། །རང་རྒྱུད་ཡིན་ཕྱིར་ཆ་མཐུན་ཙམ་དུ་ཟད། །མངོན་རྟོགས་རྒྱན་དང་རྒྱུད་
བླ་རྩ་འགྲེལ་རྣམས། །ཐལ་འགྱུར་གཞུང་དུ་མཁས་མང་བཞེད་མོད་ཀྱི། །འདུས་མ་བྱས་
ཀྱིས་རབ་ཏུ་ཕྱེ་བ་ཙམ། །སྤངས་པ་རྣམ་གྲོལ་ཉིད་ལ་ཚང་བ་དང་། །གང་ཟག་བདག་མེད་
ལ་ཡང་ཆོས་ཉིད་ཙམ། །མཁས་ལ་གྲགས་ཤིང་ལེགས་པར་གྲུབ་ཕྱིར་དང་། །རང་གཞུང་
མང་དང་གོང་འོག་འགལ་འགྱུར་ཕྱིར། །མ་ངེས་རིགས་ཅན་དྲང་ཕྱིར་གསུངས་པ་སྟེ། །
དངོས་བསྟན་ལམ་གྱིས་སྲིད་རྩ་མི་ཆོད་པས། །འཕགས་ལམ་དངོས་མིན་ཡན་ལག་ཁྱད་
པར་ཅན། །འཕགས་བཞིའི་མངོན་རྟོགས་སྤང་གཉེན་རགས་པ་ཀུན། །ཤིན་ཏུ་གསལ་ཕྱིར་
ལྷག་པར་གུས་འཇུག་བྱ། །འདི་དག་འཁོར་ལོ་བར་པའི་དངོས་བསྟན་ཉིད། །དབུ་མའི་
-43



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གཞུང་ལས་ཇི་ལྟར་བཤད་བཞིན་ཏེ། །ཐ་མར་གཞི་ཡི་ཟག་མེད་ཤེས་པ་ཉིད། །བདེ་གཤེགས་
སྙིང་པོ་སྔགས་ལས་ཇེ་གསལ་གྱུར། །ལ་ལར་ཤིན་ཏུ་ཕྲ་བའི་རླུང་སེམས་དང་། །གཞན་དུ་
རང་བཞིན་ལྷན་སྐྱེས་འོད་གསལ་དང་། །ཐེག་རྩེར་རྣམ་ཀུན་མཆོག་ལྡན་སྟོང་གཟུགས་
ཞེས། །གསུངས་འདི་ཆ་མེད་ཀུན་འགྲོ་ཞི་ཞིང་རྟག །ཆོས་དབྱིངས་དོན་དམ་བདེན་པར་
གསུང་རྣམས་ལ། །འཁྲུལ་ནས་དོན་དམ་གཞན་སྟོང་རྣམ་གཞག་བྱུང་། ཁ་ཅིག་བདེན་སྟོང་
ཉིད་ལ་དེར་དགོངས་པས། །ཀུན་རྫོབ་ཏུ་ཡང་དེ་དག་མེད་ཅེས་སྨྲ། །དེ་གཉིས་རྟག་ཆད་
གཡང་དུ་ལྷུང་བས་ན། །སྐད་ཅིག་འཇིག་ཀྱང་རྒྱུན་གྱི་རྟག་པ་དང་། །དྲི་མས་གཡོགས་ཀྱང་
ངོ་བོ་ཞི་བ་དང་། །རིག་པས་འཇིག་ཀྱང་ལམ་གྱིས་གཞོམ་མེད་དང་། །འཛིན་སྟངས་མིན་
ཀྱང་དམིགས་ཡུལ་ཡིན་པའི་ཕྱིར། །རྟག་དང་ཞི་བདེན་ཆོས་དབྱིངས་མིག་གི་བསྟན། །འདི་
ནི་ཐ་སྙད་པ་ཡི་གནས་ལུགས་ཏེ། །ཐ་སྙད་ཙམ་དུ་རང་བཞིན་མི་འགྱུར་ཕྱིར། །མེ་ཡི་ཚ་
སོགས་འཁྲུལ་ངོའི་རང་བཞིན་ཙམ། །ནུས་ལྡན་བློ་ལ་བསིལ་བར་སྣང་ཕྱིར་རོ། །དེས་ན་
ཆོས་ཅན་བསླུ་མེད་འདིར་གཏོགས་ཏེ། །འོན་ཀྱང་སྐད་ཅིག་ལ་བལྟོས་འདི་ཡང་སླུ། །འདི་
དང་འདི་ཡི་སྟེང་གི་བདེན་སྟོང་གཉིས། །སྣང་དང་འཛིན་སྟངས་ཡུལ་དུ་བྱས་ནས་ནི། །
ལེགས་པར་གོམས་ན་སངས་རྒྱས་མྱུར་འགྲུབ་ཕྱིར། །བསྒྲུབ་གཞི་རང་ལ་ཚང་བ་ལ་དགོངས་
ནས། །སངས་རྒྱས་རང་ལ་ཡོད་ཅེས་ལན་མང་གསུངས། །འདི་དང་ཐོག་མེད་ནས་འགྲོགས་
དྲི་མ་རྣམས། །ཤིན་ཏུ་མི་མཐུན་གསར་དུ་སྐྱེ་དགོས་ཀྱི། །ཡོན་ཏན་མཐའ་དག་ཤིན་ཏུ་
མཐུན་པས་ན། །གཞི་ནས་དེ་དག་ནུས་པའི་ཚུལ་གྱིས་ནི། གནས་ཕྱིར་ཡོན་ཏན་རང་ཆས་
ཞེས་ཀྱང་གསུངས། །འདི་ཡི་དྲི་མ་སྦྱོང་བའི་རིམ་པ་ལ། །ཐེག་དང་གྲུབ་མཐའ་གོང་ནས་
གོང་དུ་གཞག །འདུལ་བ་མདོ་སྡེ་རྡོ་རྗེ་ཐེག་རྣམས་ཀྱི། །དངོས་བསྟན་སྤང་བྱ་འཁོར་བ་ཕྲ་
རགས་གསུམ། །ཀུན་ཉོན་གསུམ་དང་རང་བཞིན་སྡིག་པ་གསུམ། །འདི་ལས་གདུལ་བྱ་
-44



གྲུབ་མཐའ་ཀུན་ཤེས།
དམན་འབྲིང་མཆོག་ཏུ་བཞག །འཁོར་བ་རགས་པ་མ་དག་སྐྱེ་མཆི་སྟེ། །འདི་ཡི་རྩ་བ་ཉོན་
མོངས་ཅན་རྨོངས་ཡིན། །ཕྲ་བ་ཡིད་ལུས་དག་པའི་སྐྱེ་མཆི་སྟེ། །འདི་ཡི་རྩ་བ་མ་རིག་བག་
ཆགས་ས། །ཤིན་ཏུ་ཕྲ་བ་ཕར་ཕྱིན་སངས་རྒྱས་ཏེ། །འདི་ཡི་རྩ་བ་འཕོ་ཆགས་ཕྲ་མོ་ཡིན། །
དེ་ཕྱིར་འོག་མའི་རྟོགས་པ་མཐར་ཕྱིན་ཀྱང་། །གོང་མར་འཇུག་ཚེ་དེ་ཡི་ཚོགས་ལམ་བཙལ།
དེ་ཕྱིར་ཉན་རང་ཚོགས་ལམ་ནས་འཇུག་དང་། །ས་བཅུ་མཐོང་ལམ་ནས་འཇུག་རྣམ་གཞག་
འགལ། །ཉོན་མོངས་ལས་དང་སྐྱེ་བའི་ཉོན་མོངས་གསུམ། །འདུལ་བ་མདོ་སྡེ་སྔགས་ཀྱི་
སྤང་བྱའི་གཙོ། །དེ་བཞིན་གཟུགས་ཅན་བདུན་དང་ཡིད་ཀྱི་གསུམ། །དེ་གསུམ་ཆ་ཤས་
ཁྱད་པར་ཅན་རྣམས་སོ། །འདི་དག་ཐུབ་བསྟན་འདི་ལ་གནས་མོད་ཀྱི། །གསལ་བར་ཐོན་
པའི་རྣམ་དཔྱོད་སྔར་མ་བྱུང་། །དེ་ཕྱིར་ཁོ་བོའི་རྣམ་དཔྱོད་ཉི་མ་ཡིས། །མཐའ་དག་ཤེས་
བྱའི་གཟུགས་ཀུན་གསལ་ནུས་ཀྱང་། །རྟག་པར་བྱང་དུ་ཁ་བལྟས་བུག་པའི་སྦུབས། །
གསལ་བར་མ་གྱུར་ཉི་མས་ཅི་ཞིག་ནོངས། །མདོ་སྔགས་གཉེན་པོའི་ཁྱད་པར་ཡོད་བཞིན་
དུ། །སྤང་བྱ་གཅིག་ན་ཉེ་རིང་ཙམ་གཟུང་བྱ། །མདོ་སྡེར་གཉེན་པོ་སྦས་ན་སྤང་བྱ་ཡང་། །
སྦས་པར་བློ་གྲོས་ཅན་གྱིས་གསལ་བར་རྟོགས། །རྡོ་རྗེ་ཐེག་པའི་གདུལ་བྱའི་རིམ་པ་དང་།།
དེར་བལྟོས་རྒྱུད་སྡེའི་དམན་མཆོག་དེ་དག་གི །སྤྱི་དང་ཁྱད་པར་ལམ་གྱི་རྣམ་གཞག་ནི། །
ཐུན་མོང་མིན་པས་གཞན་དུ་བཤད་ལས་ཤེས། །གྲུབ་མཐའ་ཀུན་ཤེས་པ་ཞེས་བྱ་བའི་
བསྟན་བཅོས་ལས་ཕྲ་བའི་བདག་གཉིས་བཀག་ནས་མཐའ་བྲལ་སྒྲུབ་པ་ཞེས་པའི་ལེའུ་སྟེ་
ལྔ་པའོ།། །།
གང་གི་དྲིན་ལས་ཕྱི་ནང་གྲུབ་པའི་མཐའ། །རྒྱ་མཚོའི་ཕ་རོལ་སོན་པའི་དེད་
དཔོན་དུ། །ལེགས་པར་བསྐྲུན་མཛད་འཇམ་མགོན་བླ་མ་ལ། །སྙིང་ནས་གུས་པ་ཆེན་པོས་
ཕྱག་བགྱིད་དོ། །རང་བཞན་ལྟ་བའི་མཚོ་ཆེན་ལྟ་འདོད་ཅིང་། །རྣམ་གྲོལ་དབང་གི་རྒྱལ་པོ་
-45



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དེ་ལེན་འདོད་ན། །དེད་དཔོན་འདིར་བརྟེན་རྣམ་དཔྱོད་གྲུབ་ཆེན་ལ། །དྲན་པའི་ཟག་ལྷན་
བརྩོན་པའི་དར་ཚུགས་ཤིག །མཁས་རློམ་ཕལ་ཆེར་ཁྲོན་པའི་རུས་སྦལ་ཏེ། །གཞན་དག་
གང་གཱའི་ཆུ་ཙམ་སྒྲོལ་ནུས་ཀྱང་། །མཐའ་ཡས་ཆུ་གཏེར་མཐར་སོན་སྲིད་མཐའ་ཙམ། །དེ་
ཕྱིར་སུ་ཞིག་འདིར་གུས་སྐྱེ་མི་འགྱུར། །འོན་ཀྱང་བྱིས་བློས་ཟབ་མོར་དཔྱད་པའི་ཕྱིར། །ཡེ་
ཤེས་སྤྱན་ལྡན་དག་གིས་གཟིགས་པ་ན། །ནོངས་པ་གང་མཆིས་ནོངས་རྒྱུ་མ་རིག་བཅས།
ཡེ་ཤེས་མེ་ཡིས་སླར་ཡང་གཞོམ་དུ་གསོལ། །འདིར་འབད་དགེ་བ་གངས་རི་ལྟར་དཀར་
དེས། །ལྷན་སྐྱེས་ཀུན་བརྟགས་དངོས་འཛིན་གདོན་ཆེན་པོས། །ཡུན་རིང་གཟེར་བའི་མ་
རྒན་འགྲོ་བ་འདི། །མྱུར་དུ་ཞི་ཞིང་བདེ་བས་འཚོ་གྱུར་ཅིག །ཅེས་གྲུབ་མཐའ་ཀུན་ཤེས་ནས་
མཐའ་བྲལ་སྒྲུབ་པ་ཞེས་བྱ་བའི་བསྟན་བཅོས་ཆེན་པོ་འདི་ནི། ཡུལ་བྱང་ཕྱོགས་གངས་རིའི་ལྗོངས་
སུ་བསྟན་རྩིས་ཡོངས་གྲགས་ལྟར་ན་ལྔ་བརྒྱ་པ་བརྒྱད་པའི་སྟེང་དང་འཐད་ལྡན་ལྟར་ན་ལྔ་པའི་སྐེད་
ཀྱི་དུས་སུ་བྱུང་བ། གཙང་སྟག་ཚང་གི་ལོ་ཙཱ་བ་དགེ་སློང་ཤེས་རབ་རིན་ཆེན་རྒྱལ་མཚན་དཔལ་
བཟང་པོས་ཉི་མ་ཞེས་བྱ་བ་ཆུ་མོ་ལུག་གི་ལོ་མགོ་ཅན་གྱི་ཟླ་བའི་དཀར་ཕྱོགས་ཀྱི་དགའ་བ་གཉིས་
པའི་ཉིན་དགེ་འཕེལ་ཆོས་འཁོར་སྒང་དུ་གྲུབ་པར་བགྱིས་པའོ།། །།
-46



རིག་གནས་ཀུན་ཤེས།
༄༅། །བིདྱགྷཱནསརྦཡེནནིརཱཏཱསཱདྷཀནཱམམྱཤཱསྣོབིཧརཏིསྨ། །
༄༅། །རིག་གནས་ཀུན་ཤེས་ནས་བདག་མེད་གྲུབ་པ་ཞེས་
བྱ་བའི་བསྟན་བཅོས་བཞུགས། །
སྟག་ཚང་ལོ་ཙཱ་བས་མཛད།
༄༅། །ན་མོ་མཉྫགྷོ་ཥཱ་ཡ། དཔལ་ལྡན་ཕུན་ཚོགས་ཚོགས་གཉིས་བྱེད་པོས་སྤྲུལ།།
རིག་གནས་ཀུན་མཁྱེན་མཁྱེན་བརྩེའི་གཟི་འོད་འབར། །མ་རིག་ཀུན་བཅོམ་བཅོམ་ལྡན་ཉི་
མར་ནི། །བཏུད་ནས་ཀུན་རིག་རིག་གནས་ཀུན་ཤེས་བརྩམས། །རིག་པའི་གནས་ལྔར་
ལེགས་པར་མ་སྦྱངས་ན། །དགྲ་བཅོམ་གྱིས་ཀྱང་ཀུན་མཁྱེན་ཐོབ་མི་སྲིད། །དེ་བས་དོན་
གཉིས་མཐར་ཕྱིན་བྱ་བའི་ཕྱིར། །ཀུན་མཁྱེན་ལམ་འདིར་མཁས་རྣམས་བརྩོན་པར་རིགས།།།
དོན་གཉེར་རྗེས་འཛིན་བཟོ་དང་གསོ་བ་སྦྱང་། །ལོག་སྨྲ་ཚར་གཅོད་སྒྲ་དང་གཏན་ཚིགས་
ཏེ། །ཕྱི་རོལ་རིག་གནས་བཞི་དང་ནང་གི་དོན། །ཐུན་མོང་མིན་པའི་མདོ་སྔགས་འདིར་
རིག་བྱ། །ལྔ་པོ་རེ་རེའང་གསུམ་གསུམ་ཉིད་དུ་གནས། །བཟོ་ནི་ལུས་དང་ངག་དང་ཡིད་
བཟོའོ། །གསོ་བ་གསོ་བྱ་གསོ་ཐབས་གསོ་བ་པོ། །སྒྲ་ནི་རང་བཞིན་རྐྱེན་དང་རྣམ་འགྱུར་ཏེ།
གཏན་ཚིགས་མངོན་གྱུར་ལྐོག་གྱུར་ཤིན་ལྐོག་འཇལ། །ནང་རིག་ཐེག་པ་གསུམ་དུ་གྲགས་
ཤིང་གྲུབ། །དེ་ཡང་བརྗོད་བྱ་ཉན་རང་ཐེག་ཆེན་ཏེ། །རྗོད་བྱེད་ཐུན་མོང་བ་དང་དེ་མིན་ལ།།
ཤིན་ཏུ་རྒྱས་པའི་མདོ་དང་རྒྱུད་སྡེའོ། །དང་པོ་བཞི་ཡི་གསུམ་ཚན་ཐམས་ཅད་ཀྱང་། །ཕྱི་
རོལ་པ་ལའང་ཚང་བར་ཡོད་པའི་ཕྱིར། །རིག་གནས་ཐུན་མོང་བ་ཞེས་མཁས་ལ་གྲགས། །
-47



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གལ་ཏེ་ཕྱི་པའི་བརྗོད་བྱ་རྗོད་བྱེད་ཀུན། །སྐྱོན་ཅན་ནང་པའི་དེ་ལས་བཟློག་པའི་ཕྱིར། །
ཐུན་མོང་ཉིད་དུ་འཐད་པ་མིན་ཞེ་ན། །ཀ་ལཱ་པ་ནི་སློབ་ཕན་དང་བཅས་ལ། །སྐྱོན་ཅན་ཡིན་
པའི་གཏན་ཚིགས་མ་གྲུབ་ཅིང་། །གོང་མ་གོང་མའི་རིག་པས་ཅུང་ཟད་ཙམ། །གནོད་པས་
ཐུན་མོང་ཞེས་བྱར་མི་རིགས་ན། །དངོས་སྨྲ་སྡེ་གསུམ་ནང་པར་འཐད་མི་འགྱུར། །ནང་པའི་
རིག་གནས་བཞི་པ་སྟོན་པའི་གཞུང་། །སྡེ་བདུན་མདོ་དང་བཅས་ལས་གཞན་མེད་ཕྱིར། །
འདི་དག་ནང་རིག་ཡིན་པར་འདོད་རྣམས་འཁྲུལ། །གསུང་རབ་སྤྱི་ཡི་དགོངས་འགྲེལ་ཡིན་
པའི་ཕྱིར། །ཟེར་ན་སྒྲ་མདོ་ཀུན་ཀྱང་དེར་འགྱུར་ཏེ། །གསུང་རབ་ཀུན་གྱི་ཚིག་གི་དགོངས་
འགྲེལ་ཕྱིར། །བསྟན་དང་སྟོན་ལ་ཡིད་ཆེས་རྙེད་ཐབས་དང་། །བདག་མེད་སྟོན་དང་དེ་
མཁྱེན་ཡེ་ཤེས་ནི། །དངོས་སྟོབས་ཚད་མས་འགྲུབ་སོགས་ཚད་མ་མདོའི། །མཆོད་བརྗོད་
དོན་ཙམ་རྒྱས་པར་བཤད་པ་སྟེ། །དེ་ལྟར་བྱས་ན་ཡན་ལག་བརྒྱད་པ་དང་། །ཙནྡྲ་པ་དང་
རིན་ཆེན་འབྱུང་གནས་སོགས། །ནང་རིག་ཉིད་དུ་ཐལ་བ་བཟློག་པ་མེད། །དེས་ན་དངོས་
བསྟན་བསྟན་བྱའི་གཙོ་བོ་ནི། །གནས་གསུམ་གཞལ་བྱ་རྟོག་གེའི་ཚིག་དོན་བརྒྱད། །ཡིན་
ཕྱིར་ཐུན་མོང་རིག་གནས་ཉིད་དུ་བཟུང་། །དངོས་བསྟན་བསྟན་བྱའི་གཙོ་བོས་མདོ་རྒྱུད་
དང༌། །མདོ་ལ་དྲང་ངེས་སྡེ་སྣོད་གསུམ་དང་ནི། །སྔགས་ལ་རྒྱུད་སྡེ་བཞི་རུ་འབྱེད་ཕྱིར་རོ། །
འཁོར་བ་ཀུན་ལས་ངེས་འབྱུང་བསམ་པ་དང་། །བདག་པས་གཞན་གཅེས་ཐེག་ཆེན་བྱང་
ཆུབ་སེམས། །བདེན་བཞིའི་དེ་ཉིད་ལ་སོགས་བདག་མེད་གཉིས། །ཕྲ་རགས་བསྟན་བྱའི་
གཙོ་བོར་གང་མཛད་པ། །དེ་ནི་ནང་རིག་ཉིད་དུ་ལེགས་པར་གྲུབ། །རིག་གནས་ཀུན་ཤེས་
ནས་བདག་མེད་གྲུབ་པ་ཞེས་བྱ་བའི་བསྟན་བཅོས་ལས་རིག་གནས་སྤྱིར་བཤད་པའི་ལེའུ་
སྟེ་དང་པོའོ།། །།
རིག་གནས་དང་པོས་དོན་གཉེར་རྗེས་འཛིན་ཏེ། །བསྟན་པ་གནས་ཕྱིར་དཀོན་
-48



རིག་གནས་ཀུན་ཤེས།
མཆོག་གསུམ་གྱི་རྟེན། །བཞེངས་པར་འདོད་པའི་འབྱོར་ལྡན་ལྷག་བསམ་ཅན། །རྒྱལ་བས་འ
བསྟན་འཛིན་ཉིད་དུ་ལུང་བསྟན་ཞིང་། །གཞི་ནི་ཚངས་པའི་བསོད་ནམས་སྐྱེད་བྱེད་དེ། །
སྔར་མེད་གནས་སུ་རྒྱལ་བའི་རིང་བསྲེལ་མཆོག །བཞུགས་པའི་མཆོད་རྟེན་བརྩིག་པར་
བྱེད་པ་དང་། །དགེ་འདུན་ཀུན་ར་ལོངས་སྤྱོད་དང་བཅས་བྱེད། །དགེ་འདུན་བྱེ་བ་ལེགས་
པར་བསྡུམ་པ་དང་། །བྱམས་སོགས་ཚད་མེད་བཞི་པོ་བསྒོམ་པའོ། །ཞེས་གསུངས་དང་པོ་
གཉིས་པོ་དོན་གཉེར་ལ། །བཟོ་རིག་ཤེས་པས་འདོད་དོན་སྒྲུབ་པ་ཙམ། །སྨྲ་མཁས་གྲགས་
པ་ཅན་གྱིས་མི་འགྲུབ་ཅིང་། །ཆུ་ཆེན་བརྒལ་བར་འདོད་པའི་གྲུ་གཟིངས་དང་། །གཞན་
ཕྱོགས་འཇོམས་པའི་འཕྲུལ་འཁོར་མཚོན་ཆ་དང་། །རང་ཕྱོགས་བསྲུང་བའི་མཁར་རྫོང་གོ་
ཆ་དང༌། །གོས་བཟང་རྒྱན་མཆོག་བཟའ་བཏུང་རོལ་མོ་སོགས། །དགོས་དགུ་མཐའ་དག་
འདི་ལ་རག་ལས་ཕྱིར། །དེས་ན་སྒོ་གསུམ་བཟོ་ལ་མི་སློབ་དང་། ཁྱད་པར་འདོད་ཆུང་ཆོས་
མཐུན་གཙོར་བཟུང་ནས། །དགེ་འདུན་སྡེ་དང་རྟེན་གསུམ་འགོག་བྱེད་པ། །འདི་དག་གཅེར་
བུའི་གྲུབ་མཐས་བསླུས་པར་ཟད། །རྒྱལ་བས་འདུལ་བ་ལུང་གི་གནས་མལ་གཞིར། །
གཙུག་ལག་ཁང་དང་དེ་དབུས་དྲི་གཙང་ཁང་། སྒོ་ཁང་ཁྱམས་ཀྱི་ཐོག་འབུགས་ཐོག་
བརྩེགས་དང་། །གནས་ཁང་སོ་སོར་རི་མོ་བྲི་ཚུལ་སོགས། །རྒྱ་ཆེར་གསུངས་ཤིང་མདོ་
སྔགས་ཕལ་ཆེར་དང་། ཁྱད་པར་ཤཱ་རིའི་བུས་ཞུས་མདོ་དང་ནི། །སྡོམ་འབྱུང་དུས་འཁོར་
སོགས་ལས་སྐུ་གཟུགས་དང་། །མཆོད་རྟེན་ཕྱག་ཚད་ལེགས་པར་གསུངས་པ་བཞིན། །
དྲང་སྲོང་ཨེ་ཊཱའི་བུ་ཡིས་བྱས་པ་ཡི། །སྐུ་གཟུགས་རྣམས་ཀྱི་མཚན་ཉིད་སྟོན་པ་དང་། །དྲི་
མེད་འགྲེལ་པ་སོགས་ལས་མཆོད་རྟེན་དང་། །སངས་རྒྱས་གསང་བས་མཛད་པར་གྲགས་
པ་ཡི། །བློས་སློངས་མཚན་ཉིད་གཞན་ཡང་བཟོ་ཡི་གནད། །སྟོན་པའི་རྒྱ་བོད་གཞུང་ལ་པ
བསླབ་པར་བྱ། །ལུས་ངག་གཙོ་བོར་བྱེད་དང་མི་བྱེད་ལས། །ལུས་ངག་ཡིད་ཀྱི་བཟོ་ཞེས་
-49



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གསུམ་དུ་དབྱེ། །ལུས་བཟོ་མཆོག་ནི་སྐུ་གསུང་ཐུགས་ཀྱི་རྟེན། །སྐུ་ལ་ལོངས་སྐུ་རང་སོར་
བརྒྱ་དང་ནི། །ཉི་ཤུ་རྩ་ལྔར་དུས་ཀྱི་འཁོར་ལོར་གསུངས། །སྤྲུལ་སྐུ་རང་སོར་བརྒྱ་དང་
བརྒྱད་པའམ། །བཅུ་གཉིས་པ་རུ་རིག་པས་ཐོབ་པ་བཞིན། །གཞུང་ལུགས་གཞན་དུ་འབྱུང་
ལྟར་ལག་ལེན་བྱེད། །མི་ལུས་ཕལ་པ་སྲིད་དུ་གྱ་བཞི་དང་། །ཞེང་དུ་གོ་དྲུག་ཆུ་ཞེང་མི་
མཉམ་གསུངས། །གཞན་ཡང་སྤྲུལ་སྐུ་ལ་ནི་ཞི་ཁྲོ་དང་། །རྒྱན་དང་ཕྱག་མཚན་སོགས་ཀྱི་
མཚན་ཉིད་དོ། །གསུང་གི་རྟེན་ནི་ཚངས་པའི་ཡི་གེ་སོགས། །ཡིག་རིགས་དྲུག་ཅུ་རྩ་བཞིར་
མདོ་ལས་གསུངས། །ལཉྩ་ཝརྟུ་ལ་དང་དྷ་རི་དང་། །ན་ག་ར་དང་ཁ་ཆེའི་ཡི་གེ་སོགས། །རྒྱ་
གར་ཉིད་ཀྱི་ཡིག་རིགས་དུ་མ་དང་། །བོད་དང་རྒྱ་ནག་གྲུ་བཞིའི་ཡི་གེ་སོགས། །ཐུགས་ཀྱི་
རྟེན་ནི་མཆོད་རྟེན་ཞེས་བྱ་བ། །རྫོགས་སངས་རྒྱས་ལ་རྣམ་ཀུན་ཡོངས་རྫོགས་ཏེ། །ཤཱཀ་
ཐུབ་མཆོད་རྟེན་བརྒྱད་དུ་གྲགས་པའོ། །རང་སངས་རྒྱས་ལ་ཆར་ཁེབས་མེད་པ་དང་། །
ཉན་ཐོས་འབྲས་བུ་བཞི་ལ་འབྲས་བུའི་གྲངས། །སོ་སོའི་གདུགས་ཀྱི་རིམ་པ་བྱ་བ་དང་། །
སོ་སྐྱེ་ལ་ནི་བྱི་བོ་ཞེས་བྱ་བ། །གདུགས་མེད་བུམ་པའི་སྟེང་དུ་བྲེ་ལྡན་ཏེ། །ཚད་ནི་དུས་
འཁོར་དྲི་མེད་འགྲེལ་པ་གཉིས། །སོ་སོར་འབྱུང་དང་བློས་སློངས་ཕྱག་ཚད་སོགས། ཁོ་པ
བོས་གཞུང་ལུགས་གཞན་དང་ཁྱད་པར་དུ། །རྟེན་གསུམ་བཞེངས་ཚུལ་དཔལ་འབྱོར་རྒྱ་
མཚོར་བཤད། །ལུས་བཟོ་ཕལ་པ་ཁང་ཁྱིམ་གྲུ་གཟིངས་དང་། །ཤིང་རྟ་ལ་སོགས་འཕྲུལ་
འཁོར་སྣ་ཚོགས་ཀྱང་། །དུས་འཁོར་རྣམ་བཤད་ཀུན་ཏུ་རྒྱས་པར་བཤད། །ངག་བཟོ་རྒྱལ་
བ་མཆོད་པའི་བསྟོད་དབྱངས་དང་། །གདུག་པ་འདུལ་པའི་གད་རྒྱངས་ང་རོ་དྲག །སྣ་ཚོགས་
རོལ་མོའི་ཆ་བྱད་མཐའ་ཡས་སོ། །ཡིད་བཟོ་ཐོས་དང་བསམ་དང་སྒོམ་པའོ། །ཐོས་བསམ་
བྱ་བའི་ཡུལ་ནི་མཐའ་ཡས་ཏེ། །བརྟག་པ་བརྒྱད་དང་རིག་གནས་བཅོ་བརྒྱད་དང་། །སྐར་
རྩིས་དབྱངས་ཆར་ནག་རྩིས་གསོ་སྤྱད་སོགས། །སྡེ་སྣོད་གསུམ་དང་རྒྱུད་སྡེ་རྣམ་བཞི་སྟེ། །
-50



རིག་གནས་ཀུན་ཤེས།
དེ་དག་བསྟན་དོན་ཞི་གནས་ལྷག་མཐོང་སོགས། །ཡིད་བཟོའི་མཆོག་གྱུར་ཐར་ལམ་ཁྱད་
པར་ཅན། །དེ་ཕྱིར་གནས་འདིར་རིག་གནས་མཐའ་དག་འདུས། །དེ་དག་ཕལ་ཆེར་བཤད་
ཟིན་འཆད་པར་འགྱུར། །བརྟག་པ་བརྒྱད་ནི་རིན་ཆེན་ས་གཞི་གོས། །ལྗོན་ཤིང་རྟ་གླང་ཕོ་
མོ་བརྟག་པའོ། །ཕྱི་མ་གཉིས་ནི་རྒྱུད་སྡེ་ཀུན་ན་གསལ། །ས་གཞི་བརྟག་ཐབས་དཔལ་
འབྱོར་རྒྱ་མཚོར་བཤད། །གཞན་རྣམས་འཁྲུལ་མེད་བོད་དུ་མ་བྱོན་ཞིང་། །རྟ་དཔྱད་ལ་
སོགས་བོད་ཀྱི་སྦྱར་རྣམས་ལ། །རང་བཟོའི་སྐྱོན་མཐོང་ཕྱིར་ན་འདིར་མ་བཤད། །རྩིས་ཀྱི་
རྣམ་གཞག་ཟུར་དུ་བཤད་ལས་ཤེས། །རིག་གནས་ཀུན་ཤེས་ནས་བདག་མེད་གྲུབ་པ་ཞེས་
བྱ་བའི་བསྟན་བཅོས་ལས་བཟོ་རིག་བཤད་པ་སྟེ་ལེའུ་གཉིས་པའོ།། །།
འགྲོ་ཀུན་ལུས་ནད་སྣ་ཚོགས་ཀྱིས་གཟིར་ཕྱིར། །གསོ་དཔྱད་དོན་དུ་མི་གཉེར་
སྲིད་མཐའ་ཙམ། །དེ་ཕྱིར་རིག་གནས་གཉིས་པ་འདི་ཉིད་ནི། །དོན་གཉེར་རྗེས་སུ་འཛིན་
པའི་མཆོག་ཏུ་གྲུབ། །ཐུབ་པའི་དབང་པོས་རྒྱ་གར་ལྷོ་ཕྱོགས་སུ། །ཚངས་པས་ཞུས་ངོར་ཚེ་
ཡི་རིག་བྱེད་ཀྱི། །སྨན་རྒྱུད་འབུམ་ཕྲག་གསུངས་པར་མཁས་ལ་གྲགས། །གཞན་ཡང་རྒྱུད་
སྡེ་སྤྱི་དང་དུས་འཁོར་ལོ། །སྨན་གཞིའི་ལུང་དང་གསེར་འོད་སོགས་སུའང་གསུངས། །སྒྲ་
གཅན་འཁོར་ལོས་ཚངས་པའི་དཔྲལ་བར་སྣད། །དེ་ཡི་རྐྱེན་གྱིས་ཚེ་ཡི་རིག་བྱེད་དྲན། །སྐྱེ་
རྒུའི་བདག་ལ་བཤད་ཅིང་དེ་ཡིས་ཀྱང་། །ཐ་སྐར་བུ་གཉིས་བརྒྱ་བྱིན་ལ་སོགས་པ། །ལྷ་ཡི་
དྲང་སྲོང་རྣམས་ལ་བརྒྱུད་ནས་ནི། །སྟོན་པ་བཞུགས་དུས་རྒྱལ་པོ་པདྨ་ཡི། །སྙིང་པོ་ཞེས་
བྱའི་ཡུལ་ལྗོངས་རྡོ་འཇོག་ཏུ། །མི་ཡི་དྲང་སྲོང་རྒྱུན་ཤེས་བུ་ལས་ནི། །གཟུགས་ཅན་སྙིང་
པོའི་
འི་ཟུར་བུ་ཐ་ཆུང་པོ། །འཚོ་བྱེད་གཞོན་ནུས་གསོད་ཞེས་ཆེར་གྲགས་པ། །སྨན་པའི་རྒྱལ་
པོར་ལན་མང་དབང་བསྐུར་ཅིང་། །ཐུབ་པ་སྙུན་གསོའི་སྨན་པའི་རྒྱལ་པོ་བྱུང་། །དེ་ལས་
བརྒྱུད་པ་གསལ་པ་གསལ་བར་མ་མཐོང་ཡང་། །ལམ་འདིའི་ཤིང་རྟའི་སྲོལ་འབྱེད་ཤེས་རབ་ཅན། །
-51



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཕ་མའི་བྲན་མཛད་ཕ་ཁོལ་མ་ཁོལ་དང་། །དེ་གཉིས་ངག་བཅག་ལྷ་ཆེན་བསྒྲུབ་པ་ཡིས། །
ཕ་གོལ་མ་གོལ་ཞེས་ཀྱང་མཚན་དུ་གྲགས། །ཕྱི་རོལ་རིག་བྱེད་མཁས་པའི་མཐར་སོན་
པས། །མངལ་སྐྱེས་སུས་ཀྱང་མ་ཐུབ་རིག་སྨྲའི་མཆོག །རྫུས་སྐྱེས་འཕགས་པ་ལྷས་བཏུལ་
སྟོན་པ་དང་། །བསྟན་ལ་དད་པའི་མཆོག་གྱུར་སྙན་ངག་པ། །ཕྱི་མོའི་དབུ་མ་པར་ངེས་
དཔའ་བོ་ཡིས། །ཕྱི་ནང་གཞུང་ལུགས་ཟླ་མེད་དུ་མ་བརྩམས། ཁྱད་པར་ཡན་ལག་བརྒྱད་
པ་ཆེན་པོ་སོགས། །སྨན་དཔྱད་མཁས་པ་དགའ་བྱེད་བཞི་ཙམ་མཛད། །དེ་ཡི་ནང་ནས་
ཡན་ལག་བརྒྱད་པ་ཡི། །སྙིང་པོ་བསྡུས་པ་ཞེས་བྱ་འདི་མཛད་ནས། ཁ་ཆེ་ཟླ་དགའ་ལ་
བཤད་དེ་ཡིས་ཀྱང་། །ཟླ་ཟེར་ཞེས་བྱའི་རྒྱ་ཆེ་འགྲེལ་པ་མཛད། །དེ་ནས་ལེགས་བརྒྱུད་ལོ་
ཆེན་སྐྱེས་བུ་མཆོག །རིན་ཆེན་བཟང་པོས་བསྒྱུར་བཤད་གཏན་ལ་ཕབ། །མཁས་པ་དུ་མར་
སྤེལ་ནས་བོད་ཡུལ་དུ། །རྒྱ་ཆེར་འཕེལ་ལས་བོད་ཀྱི་ཤིང་རྟ་ཆེ། །གཡུ་ཐོག་སོགས་ཀྱིས་
རྒྱུད་བཞིར་གྲགས་པ་སྤེལ། །གཞན་ཡང་རྒྱ་ནག་ལ་སོགས་ཡུལ་གཞན་ནས། །ཐོན་པའི་
སྨན་དཔྱད་དུ་མའང་ཡོད་མོད་ཀྱི། །གཞུང་གི་མཐར་ཐུག་ཡན་ལག་བརྒྱད་པའོ། །འདི་ཡི་
གཞུང་ཚད་དགུ་སྟོང་བཞི་བརྒྱ་ལྷག །བརྗོད་བྱ་ཡན་ལག་བརྒྱད་ཡིན་རྗོད་ཚུལ་ནི། །གནས་
དྲུག་ལེའུ་བརྒྱ་དང་ཉི་ཤུའོ། །བརྒྱད་ནི་ལུས་སྤྱི་གསོ་དང་བྱིས་པ་གསོ། །གདོན་གསོ་ལུས་
ཀྱི་སྟོད་གསོ་མཚོན་རྨས་གསོ། །དུག་གསོ་རྒས་པ་གསོ་དང་རོ་རྩ་གསོ། །ཀུན་ལ་གསོ་བའི་
ཡན་ལག་ཅེས་སྦྱར་བརྒྱད། །གནས་དྲུག་མདོ་གནས་ལུས་གནས་ནད་གཞིའི་གནས། །
གསོ་གནས་ཆོ་ག་གྲུབ་གནས་ཕྱི་མའི་གནས། །དྲུག་པོ་རིམ་བཞིན་ལེའུ་སུམ་ཅུ་དང་། །
དྲུག་དང་བཅུ་དྲུག་ཉེར་གཉིས་དྲུག་དང་ནི། །བཞི་བཅུའོ་མདོ་གནས་དང་པོར་གསོ་བའི་
དཔྱད། །སྤྱིར་བསྟན་ཕྱིར་ན་རྩ་བའི་རྒྱུད་ཅེས་བྱ། །ལྔ་པ་ཡན་གྱིས་དེ་ཉིད་འཆད་པའི་ཕྱིར།
བཤད་པའི་རྒྱུད་ཡིན་ཡན་ལག་དང་པོ་སྟོན། །ཐ་མས་ཡན་ལག་ཕྱི་མ་བདུན་འཆད་ཕྱིར། །
-52



རིག་གནས་ཀུན་ཤེས།
ཕྱི་མའི་རྒྱུད་དེ་རྒྱུད་གསུམ་ཉིད་དུའང་གནས། །འདི་དག་ལ་བརྟེན་བོད་ཀྱི་རྒྱུད་བཞི་
ལའང་། །རྩ་རྒྱུད་བཤད་རྒྱུད་མན་ངག་རྒྱུད་དང་ནི། །ཕྱི་མའི་རྒྱུད་ཅེས་བྱ་བར་གྲགས་པ་
ཡིན། །གསོ་བྱའི་ནད་རིགས་བཞི་བརྒྱ་རྩ་བཞི་ཞེས། །གཞན་དུ་གྲགས་པ་རླུང་མཁྲིས་བད་
ཀན་དང་། །འདུས་པ་བཞི་ལ་བརྒྱ་རྩ་རེ་རེར་ནི། །ཕྱེ་བར་གསལ་ཞིང་བསྡུ་ན་བཞི་པོར་
འདུས། །གཞུང་འདིར་གསོ་བྱའི་སྒོ་ནས་བརྒྱད་ཉིད་དང་། །ནད་གཞིའི་སྒོ་ནས་བཅུ་དྲུག་
ཉིད་དུའང་གསལ། །གཞན་དུ་བཀྲེས་འདུའི་ནད་ཅེས་གཉིས་སུའང་བསྡུས། །དེར་ནི་སྨན་
ཡང་རྣམ་པ་བཞིར་བསྡུས་ཏེ། །དུས་རུང་ཐུན་ཚོད་རུང་དང་ཞག་བདུན་པ། །འཚོ་བའི་བར་
དུ་བཅང་པ་ཞེས་བྱའོ། །རྒྱུད་དུ་རྩ་རླུང་ཐིག་ལེའི་ནད་གསུམ་སྟེ། །རྩ་ཆད་རླུང་ལོག་དྭངས་
མ་ཉམས་པའོ། །དེར་ནི་གསོ་ཐབས་གཙོ་བོར་རྣལ་འབྱོར་ཏེ། །ཕལ་པ་འབྱོར་ལྡན་ཕྱི་རོལ་
སྨན་གྱིས་དང་། །ཀུན་སྤངས་ལུས་གནས་སྨན་གྱིས་གསོ་བར་གསུངས། །འདིར་ནི་སྨན་
དང་ནད་པ་ནད་གཡོག་དང་། །སྨན་པ་རྣམས་ལ་ཡོན་ཏན་བཞི་བཞིར་བསྟན། །ཐ་མ་གཉིས་
པོ་གསོ་བ་པོར་མཚུངས་པས། །གསོ་བའི་བརྗོད་བྱ་གསུམ་དུ་བསྡུས་པ་ཡིན། །གསོ་དཔྱད་
བྱུང་ཚུལ་རྣམ་ཐར་རྒྱས་པ་དང་། །སྤྱི་ཡི་རྣམ་གཞག་ལག་ལེན་གཅེས་བསྡུས་རྣམས། །
གཞན་དུ་བཤད་ཕྱིར་འདིར་ནི་དེ་ཙམ་མོ། །རིག་གནས་ཀུན་ཤེས་ནས་བདག་མེད་གྲུབ་པ་
ཞེས་བྱ་བའི་བསྟན་བཅོས་ལས་གསོ་བ་རིག་པ་བཤད་པ་སྟེ་ལེའུ་གསུམ་པའོ།། །།
གསུམ་པས་ཚིག་ལ་འཁྲུལ་བ་སེལ་བའི་ཕྱིར། །དེ་ལ་ལོག་པར་སྨྲ་བ་ཚར་གཅོད་
བྱེད། །སྒྲ་རིག་དེ་བཞིན་གཤེགས་པས་གསུང་པ་ནི། །ངེས་ཚིག་སོ་སོ་ཡང་དག་རིག་པ་ཡི།།
ཡི་གེ་དབྲི་དང་བསྣན་དང་བསྒྱུར་བ་དང་། །ཚིག་གི་རྣམ་དབྱེ་སོགས་ཀྱི་རྣམ་འགྱུར་རོ། །
ཁྱད་པར་རྔ་བོ་ཆེ་ཡི་མདོ་ལས་ནི། །བྱིངས་དང་མིང་དང་ཀུན་བཤད་ཉེ་བསྒྱུར་དང་། །ཀྲྀཏ་
དང་དེ་ཕན་གྱིས་བསྡུས་གྲུབ་པ་རྣམས། །རྒྱལ་བའི་གསུང་རབ་ལས་འབྱུང་གསལ་བར་
-53



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ས་ཀྱིས། །བྱས་གསུངས། །འཇམ་པའི་དབྱངས་དང་འཇིག་རྟེན་དབང་ཕྱུག་གིས། །དུས་ཀྱི་འཁོར་ལོའི་
དབྱངས་གསལ་ལ་བརྟེན་པའི། །ཡི་གེའི་བསྡུ་བ་མཛད་པའི་སྒྲ་ཡི་མདོ། །ཡོད་པར་དབྱངས་
འཆར་མདོར་བསྡུས་ཐོག་མར་གསལ། །ཚངས་པ་རྟག་པར་ཞི་བས་བྱས་པའང་ཡོད། །
བརྒྱ་བྱིན་གྱིས་བྱས་ཨིནྡྲ་བྱཱ་ཀ་ར། །དེ་ལ་དྲང་སྲོང་ཕུར་བུས་ལེགས་སྦྱངས་པས། །ཤིན་ཏུ་
མཁས་པའི་ང་རྒྱལ་མཆོག་ཏུ་གྱུར། །ང་རྒྱལ་བརྒྱ་བྱིན་གྱིས་བཅོམ་ཞུམ་ནས་ནི། །ལྷ་ཕྲན་ན
བློ་གསལ་མང་ལ་འཆད་འཕྲོ་བཞག །ད་དུང་རང་ཉིད་སྒྲ་ལ་སྦྱོང་བར་ཞུས། །ཉན་འཆད་
གཉིས་ཀ་གྱིས་ཞེས་བཀས་བསྐུལ་བས། །དུས་བཟང་བརྒྱད་ལ་གཞན་ལ་མི་སྟོན་པར། །
རང་ཉིད་སློབ་པའི་སྦྱོར་ལ་བརྩོན་པས་ན། །ཉན་པོ་གཞན་གྱིས་དུས་བཟང་བསྲུང་དགོས་
ཤར། །དེ་བཞིན་བྲམ་ཟེ་པཱ་ཎི་ནི་ཡིས་ཀྱང་། །རང་མིང་ལྡན་པའི་བསྟན་བཅོས་ཆེན་པོ་སྦྱར།།
དེ་ལ་ཙནྡྲ་གོ་མིས་བསྡུས་པ་ཡི། །གཞུང་ལ་ཙནྡྲ་པར་གྲགས་ཆོས་འབངས་མིཀྱིས།
པའི་འགྲེལ་པ་དང་བཅས་བོད་དུ་འགྱུར། །དབང་ཕྱུག་གོ་ཆས་གཞོན་ནུ་གདོང་དྲུག་
བསྒྲུབས། །གྲུབ་ནས་ཚར་གཅིག་བསྟན་པས་ཚིག་དོན་རྟོགས། །ཆ་བསགས་ཀ་ལཱ་པ་ཡི་
མདོ་ཞེས་བྱ། །རང་སྡེའི་མཁས་པ་བགྲོད་དཀའ་སེང་གེ་ཡིས། །སྦྱར་བའི་འགྲེལ་པ་དུར་
སིང་ཞེས་བྱ་དང་། །གཞན་སྡེ་ཇོ་བོ་དྲག་འབྱོར་གྱིས་སྦྱར་བའི། །སློབ་ཕན་ཞེས་བྱའི་འགྲེལ་
པའང་བོད་དུ་བྱོན། །སྔ་མའི་བྱིངས་མདོ་ཡི་གེའི་མདོ་འགྲེལ་བཅས། །ཕྱི་མའི་བྱིངས་མདོ་
ཨུ་ཎ་འགྲེལ་པར་བཅས། །བྱིངས་དང་ཀུན་བཤད་དཔུང་གཉེན་སི་སོགས་ཀྱི། །བྱ་བ་རྒྱས་
པ་ལ་སོགས་མང་པོ་དང་། །སྔ་མའི་སུབ་མཐའ་རིན་ཆེན་འབྱུང་གནས་སོགས། །སྒྲ་ཡི་ཡན་
ལག་སྡེབ་སྦྱོར་རིན་ཆེན་འབྱུང་། །སྙན་ངག་མེ་ལོང་མངོན་བརྗོད་འཆི་མེད་མཛོད། །ཀུན་ཏུ་
དགའ་བའི་ཟློས་གར་ལ་སོགས་པ། །ཤོང་དཔང་ཡབ་སྲས་རྣམས་ཀྱིས་བསྒྱུར་ཅིང་བཤད།།
སྒྲ་དང་སྙན་ངག་སྡེབ་སྦྱོར་མངོན་བརྗོད་དང་། །ཟློས་གར་རྣམས་ལ་རིག་གནས་ཆུང་ངུའམ།།
-54



རིག་གནས་ཀུན་ཤེས།
ཐ་སྙད་རིག་པའི་གནས་ལྔར་གྲགས་པ་རྣམས། །ཆོས་རྗེ་ས་པཎ་ཡན་ལ་མ་དར་དར་ཞིང་། །
ཐར་ལོ་ཡན་ལ་སྒྲ་མདོ་འགྱུར་བ་མེད། །སྒྲ་རིག་བརྗོད་བྱ་སྤྲོས་ཏེ་བཤད་ན་ནི། །སྒྲ་ཡི་ཡན་
ལ་ཐུན་མོང་གསུམ་དང་ནི། །ཐུན་མོང་མིན་པ་གསུམ་ཞེས་བྱ་བ་ལས། །དང་པོ་མིང་དང་
ཚིག་དང་ཡི་གེའོ། །མངོན་པར་ཡི་གེ་དུ་མ་འདུས་པ་ལས། །དོན་གྱི་ངོ་བོ་ཙམ་སྟོན་མིང་
ཡིན་ཏེ། །དེ་འདུས་ཁྱད་པར་སྟོན་པ་ཚིག་ཡིན་ལ། །ཡི་གེ་གཉིས་པོ་དེ་ཡི་བསྒྲུབ་གཞི་བྱེད།།
དངོས་སྨྲའི་ལུགས་ལའང་རིག་པས་དཔྱད་བཟོད་ནི། །ཡི་གེའི་ཆ་ཤས་སྐད་ཅིག་རེ་རེ་སྟེ།།
གཞན་རྣམས་རྒྱུན་ཡིན་ལྡན་མིན་འདུ་བྱེད་དོ། །འདི་ལ་མཁས་རློམ་ཁ་ཅིག་འདི་སྐད་དུ།
ཁ་ཡིག་གཅིག་ཉིད་རྒྱ་སྐད་ནམ་མཁའ་དང་། །བོད་སྐད་སྨྲ་བའི་བུ་གའི་མིང་ཡིན་ཕྱིར།
མིང་ལ་ཡི་གེ་འདུས་པས་མ་ཁྱབ་ལ། ཁ་ཡིག་སྲོག་ཏུ་ཨ་ཡིག་མ་ཞུགས་ན། །བརྗོད་དུ་མི་
རུང་ཚུལ་ལ་རྨོངས་པར་ཟད། །འདིར་ནི་ཡི་གེ་རེ་རེས་དོན་སྟོན་ཏེ། །ཨ་ཨི་ཨུ་རྣམས་ལྷ་
རེའི་མིང་ཡིན་ཕྱིར། །འདིར་ཡང་མིང་ཚིག་འགལ་ཏེ་ཚིག་ཡིན་ལ། །སི་སོགས་ཏི་སོགས་
གང་རུང་མཐའ་ཅན་ཡིན། །མིང་ངམ་རྟགས་ནི་དེ་འཇུག་གཞི་ཡིན་ཕྱིར། །ཡི་གེའི་ངོ་བོ་
སྐད་ཀྱི་གདངས་ཡིན་ཏེ། །ཐུང་མཐའ་སྐྱེས་བུ་དར་མའི་མིག་འཛུམ་ཚད། །གཅིག་ཡུན་དེ་
ཡིན་རིང་པོ་གཉིས་ཡུན་དང་། །གསུམ་ཡུན་ལ་སོགས་ཤིན་ཏུ་རིང་པོའོ། །གཟུགས་ནི་ལཉྩ་
དྷ་རི་ལ་སོགས་ཏེ། །བྱེད་ལས་མིང་ཚིག་བརྗོད་པ་ཀུན་གྱི་གཞི། །ངེས་ཚིག་ཨཀྟ་ར་དང་
བྱཉྫདང་། །ཝཎ་ཞེས་པ་གཞན་དུ་མི་འགྱུར་དང་། །མིང་ཚིག་གསལ་དང་དོན་རྣམས་བརྗོད་
བྱེད་དོ། །དབྱེ་བསྡུ་སྒྲ་པས་དབྱངས་ཡིག་བཅུ་བཞི་དང་། །གསལ་བྱེད་སོ་གསུམ་དབྱངས་
གསལ་མིན་པའི་བཞིར། །དབྱེ་ཞིང་བསྡུ་ན་དབྱངས་གསལ་གཉིས་མིན་གསུམ། །རིང་ཐུང་
ཤིན་ཏུ་རིང་པོ་ཞེས་པ་གསུམ། །དབྱངས་ལ་འབྱེད་ཅིང་ལཾ་ཡིག་རིང་པོ་མེད། །མཚམས་
སྦྱོར་ཡི་གེ་ཐུང་ངུ་མེད་པས་ན། །དེ་ལྔ་ལས་གཞན་དབྱངས་ལ་གསུམ་གསུམ་དབྱེ། །རེ་
-55



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
2རེའང་མཐོ་དམའ་བར་པ་གསུམ་གསུམ་དང་། །རེ་རེའང་སྣ་ལྡན་སྣ་མེད་གཉིས་གཉིས་
དབྱེ། །དུས་ཀྱི་འཁོར་ལོར་རང་བྱུང་ཡི་གེ་ལྔ། །ཨ་ཨི་རྀ་ཨུ་ལི་ཞེས་བྱ་བ་ཡིན། །དེ་ཡི་རིང་
པོ་ཡོན་ཏན་འཕེལ་བ་རྣམས། །ལྔ་ལྔ་ཡ་ཎར་བསྒྱུར་བ་ཧ་སོགས་ལྔ། །རིང་ཐུང་ཕྱེ་བས་
དབྱངས་ཡིག་སུམ་ཅུ་སྟེ། །ཨ་ཡིག་ཐིག་ལེ་ཅན་དང་ཚེག་དྲག་ཅན། །གཉིས་བསྣན་དབྱངས་
ཡིག་སོ་གཉིས་ཞེས་ཀྱང་བཤད། །གསལ་བྱེད་སྡེ་པ་ལྔ་དང་པ་སྡེ་སྟེ། །སུམ་ཅུར་བྱས་པ་
མང་ཞིང་ཧ་སྡེ་དང་། །ཌྷ་སྡེ་ཞེས་པའང་བསྣན་པས་བཞི་བཅུར་གསུངས། །སྔགས་གཞན་
དབྱངས་གསལ་བཅུ་དྲུག་སོ་བཞི་སྟེ། །དབྱངས་ལ་རིང་ཐུང་སྦྱར་བས་བཅུ་དྲུག་དང་། །
གསལ་བྱེད་ཌ་སོགས་དྲུག་བསྣན་བཞི་བཅུ་པོ། །ཕྲག་གཉིས་དཔེ་བྱད་བརྒྱད་ཅུར་བྱས་
པའང་གསུངས། །རྒྱུ་ནི་བརྗོད་འདོད་རླུང་དང་གནས་རྣམས་དང་། །བྱེད་པ་ལྕེ་རྐན་ལས་
སྐྱེས་ཕལ་ཆེར་ཏེ། །རྔ་སྒྲའི་གདངས་སོགས་གཞན་ལས་སྐྱེས་པའང་ཡོད། །ཡི་གེའི་གཙོ་བོ་
འབྲུ་གསུམ་རླུང་གདངས་ནི། །བྱེད་པ་ལྕེ་རྐན་གནས་ལ་མི་བལྟོས་སོ། །ཀློག་ཚུལ་དབྱངས་
གསལ་སོ་སོ་དག་ལས་བསླབ། །མིང་ལ་ཐོག་མའི་མིང་དང་རྗེས་གྲུབ་མིང་། །འདི་གཉིས་
རིམ་བཞིན་དངོས་མིང་བཏགས་མིང་ཡིན། །མཚན་ཉིད་རྒྱུ་མཚན་མེད་པའི་འདོད་རྒྱལ་
དང༌། །འདྲ་འབྲེལ་རྒྱུར་བྱས་ཕྱི་ནས་སྦྱར་བ་ཞེས། །ཟེར་བ་རྣམས་ལ་སངས་རྒྱས་ཞེས་པའི་
སྒྲ། །དངོས་མིང་མིན་པར་ཐལ་བའི་གནོད་པ་ཡོད། །དེས་ན་རྒྱུ་མཚན་མེད་དམ་ཡོད་ཀྱང་
རུང་། །དང་པོར་སྦྱར་བས་དེ་ལ་འཁྲུལ་མེད་དང་། །འདྲ་འབྲེལ་རྒྱུར་བྱས་གཞན་ལའང་
འཇུག་རུང་ཡིན། །ཚིག་གི་ཁྱད་པར་སྙན་ངག་སྡེབ་སྦྱོར་ཏེ། །དང་པོ་བཅད་ལྷུག་སྤེལ་མ་
གསུམ་དུ་བཤད། །ཚིགས་བཅད་རྐང་བཞི་པ་སྟེ་དེ་ལ་ཡང་། །ཡི་གེ་བགྲང་ཞིང་མཉམ་པ་
བྲྀཏུ་དང་། །ཕྱི་མོ་བགྲང་ཞིང་མི་མཉམ་ཛཱ་ཏིའོ། །དེ་གཉིས་སྡེབ་སྦྱོར་མིང་ཡིན་དང་པོ་ལ། །
ཡི་གེ་ཉེར་དྲུག་མན་ཆད་ཚིགས་བཅད་དང་། །རྐང་པས་བཅད་པའི་ཡི་གེ་བགྲང་མོད་ཀྱང་།།
-56



རིག་གནས་ཀུན་ཤེས།
ཆེ་ཉེར་བདུན་ཡན་ལ་རྒྱུན་ཆགས་ཞེས་བྱར་བཤད། །བྲྀཏྲ་མཉམ་དང་ཕྱེད་མཉམ་མི་མཉམ་
གསུམ། །ཛཱ་ཏི་འཕགས་པ་རོ་ལངས་ཕྱི་མོ་མཉམ། །སྙན་ངག་ཚིགས་བཅད་ལ་ཡང་གྲོལ་
མཛོད་འདུས། །རིམ་བཞིན་རྐང་པ་གཅིག་དང་ཚིགས་བཅད་གཅིག །ཚིགས་བཅད་དུ་
མས་དོན་གཅིག་སྟོན་པའོ། །ལེའུས་བཅིངས་པ་སྙན་ངག་ཆེན་པོ་དང་། །མ་བཅིངས་སྙན་
ངག་ཆུང་ངུའི་ཚིགས་བཅད་ཡིན། །རྐང་པ་མེད་པའི་ཚིག་རྒྱུན་ལྷུག་པ་སྟེ། །བརྗོད་དང་
གཏམ་ཞེས་བྱ་བ་གཉིས་སུ་དབྱེ། །སྤེལ་མའམ་གཅམ་བུ་ཟློས་གར་བསྟན་བཅོས་ཡིན། །
དེ་གསུམ་ལེགས་སྦྱར་ལ་སོགས་སྐད་བཞིར་དབྱེ། །རྒྱ་གར་ལྷོ་དང་ཤར་བའི་སྙན་ངག་ལ།།
བེ་དནྟ་བ་དང་གོ་ཌ་བ་ཞེས་བྱ། །སྦྱར་བ་རབ་དྭངས་མཉམ་ཉིད་ལ་སོགས་བཅུ། །དང་པོའི་
རྒྱན་ཡིན་བཟློག་པ་གཉིས་པའི་རྒྱན། །ཐུན་མོང་དོན་རྒྱན་སུམ་ཅུ་རྩ་ལྔ་དང་། །སྒྲ་རྒྱན་ཟུང་
ལྡན་བྱ་དཀའ་བྱ་སླ་དང་། །གབ་ཚིག་བཞི་སྟེ་དང་པོ་བར་མ་ཆོད། །བར་ཆོད་ཟུང་ལྡན་
དང་ལུགས་ལྡོག་དང་། །བྱ་དཀའ་བ་གླང་གཅིན་དང་ཕྱེད་འཁོར་དང་། །ཀུན་འཁོར་ཀུན་ཏུ་
བཟང་པོ་ཞེས་བྱར་གྲགས། །བྱ་སླ་དབྱངས་གནས་ཡི་གེ་མ་ངེས་གསུམ། །གབ་ཚིག་ཀུན་
ཚོགས་བསླུ་མེད་སོགས་བཅུ་དྲུག །མངོན་བརྗོད་དུ་མའི་དོན་ལ་མིང་གཅིག་ཉིད། །འཇུག་
པ་ངག་ཕྱོགས་ས་དང་འོད་ཟེར་དང་། །ཕྱུགས་སོགས་བཅུ་ལ་གོ་སྒྲ་ཉིད་འཇུག་དང་། །དོན་
གཅིག་ཉིད་ལ་དུ་མའི་མིང་འཇུག་པ། །ཉི་མ་ཉིད་ལ་རྟ་ལྗང་ཚ་ཟེར་ཅན། །ནམ་མཁའི་ནོར་
བུ་པདྨའི་གཉེན་སོགས་སོ། །ཐུན་མོང་མིན་པར་རང་བཞིན་རྐྱེན་རྣམ་འགྱུར། །རང་བཞིན་
བྱིངས་དང་མིང་ཡིན་བྱིངས་ལ་ཡང་། །བྱིངས་མདོ་ལེའུ་དགུ་ནས་བཤད་རྣམས་ལ། །གླེགས་
བམ་ནས་བྱུང་ཞེས་ཟེར་འགྲེལ་པ་ཡིས། །ཟུར་ནས་རྙེད་རྣམས་མདོ་ཡི་བྱིངས་སུ་གྲགས། །
བྱིངས་མཐར་སན་སོགས་དྲུག་པོ་བྱིན་ནས་ཀྱང་། །བྱིངས་སུ་གནས་རྣམས་རྐྱེན་གྱིས་
བཅོད་པའི་བྱིངས། །མིང་ནི་ལུགས་འདིར་རྟགས་སུ་གྲགས་པ་སྟེ། །བྱིངས་ལ་རྐྱེན་བྱིན་མོ
-57



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྣམ་དབྱེ་མ་སྦྱིན་པའི། །བར་སྐབས་སྒྲ་ཡི་ཡན་ལག་མིང་ངམ་རྟགས། །དབྱེ་ན་ཕོ་མོ་མ་ནིང་
སོ་སོ་བ། །གསུམ་དང་ཐུན་མོང་བ་སྟེ་མིང་བཞི་ཟེར། །རྐྱེན་ལ་མཚན་ཉིད་རང་བཞིན་རྣམ་
འགྱུར་དུ། །སྒྲུབ་པར་བྱེད་པའི་སྒྲ་ཡི་ཡན་ལག་ཟེར། །དབྱེ་ན་བདུན་ཏེ་བྱིངས་ལ་ཀྲྀཏ་ཀྱི་
རྐྱེན། །སྦྱར་བས་བྱིངས་ནི་རྟགས་སུ་སྒྲུབ་པའི་རྐྱེན། །བྱིངས་ལ་ཏི་སོགས་སྦྱར་བ་ཚིག་ཏུ་
སྒྲུབ། །བྱིངས་ལ་སན་སྦྱར་བྱིངས་ཉིད་བྱིངས་སུ་སྒྲུབ། །རྟགས་ལ་མོ་རྟགས་སྦྱར་བ་རྟགས་
ཉིད་རྟགས། །རྟགས་ལ་དེ་ཕན་རྐྱེན་སྦྱར་མིང་ཉིད་མིང་། །རྟགས་ལ་ཡིན་སོགས་སྦྱར་བ་།
རྟགས་ཉིད་བྱིངས། །རྟགས་ལ་སི་སོགས་སྦྱར་བ་རྟགས་ཚིག་ཏུ། །སྒྲུབ་པར་བྱེད་པས་རྐྱེན་
གྱི་སྡེ་ཚན་བདུན། །རྣམ་འགྱུར་རང་བཞིན་རྐྱེན་དང་འབྲེལ་པའམ། ཡི་གེ་ཙམ་དང་འབྲེལ་
བའི་བསྒྱུར་དབྱེ་སྟེ། །ཡན་ལག་སོ་སོ་བའི་དང་ཕྲད་པ་ལས། །གྱུར་པའི་རྣམ་པར་འགྱུར་བ་
གཉིས་སུ་བསྡུ། །དང་པོ་སྦྱར་བ་མིང་དང་ཨཱ་ག་མ། །སྦྱར་མིན་རྗེས་འབྲེལ་ཞེས་གྲགས་མི་
གནས་ཏེ། །རྗེས་འབྲེལ་ཙམ་དང་བརྗོད་དོན་ངོ་བོའི་དོན། །དང་པོ་བྱིངས་རྐྱེན་རྟགས་དང་
ཨཱ་ག་མ། །མི་ཟད་པ་དང་ཚིག་གི་རྗེས་འབྲེལ་ལོ། །ཨཱ་ག་མ་ནི་གློ་བུར་བ་ཞེས་བྱ། །དེས་ན་།
དུས་གནས་གར་ཡོད་མི་ཤེས་པར། །ཐོལ་བྱུང་དཀྱུས་མིན་དགོས་ལྡན་རྟགས་ཀྱི་དོན། །
ཕྲད་གྱུར་སྤྱི་དང་བྱིངས་རྐྱེན་ཕྲད་པ་དང་། །ཚིག་གཉིས་ཕན་ཚུན་ཕྲད་ལས་གྱུར་པ་ཡི། །
རྣམ་པར་འགྱུར་པའི་དབྱེ་བ་མཐའ་ཡས་ཕྱིར། །ལེགས་སྦྱར་གཞུང་དང་ཁོ་བོས་སྦྱར་བ་ཡི།།
སྤྱི་དོན་ཉིད་དུ་གསལ་ཕྱིར་བླང་བར་མཛོད། །རིག་གནས་ཀུན་ཤེས་ནས་བདག་མེད་གྲུབ་
པ་ཞེས་བྱ་བའི་བསྟན་བཅོས་ལས་སྒྲ་རིག་པ་བཤད་པ་སྟེ་ལེའུ་བཞི་པའོ།། །།
བཞི་པས་དོན་ལ་འཁྲུལ་རྣམས་ཚར་གཅོད་ཕྱིར། ལྟ་བ་ངན་པ་མཐའ་དག་འཇོམས་
པར་ནུས། །གཏན་ཚིགས་རིག་པ་རྒྱལ་བས་གསུངས་པ་ནི། །མིག་གི་རྣམ་པར་ཤེས་པ་
སྔོན་པོ་ཙམ། །ཤེས་ཀྱི་སྔོན་པོ་འོ་ཞེས་མ་ཡིན་ཞེས། །གསུངས་པས་མངོན་སུམ་རྟོག་བྲལ་
-58



རིག་གནས་ཀུན་ཤེས།
བདབང་མངོན་བསྟན། །གཟུགས་ལ་གསལ་སྣང་ཤེས་པ་གཉིས་ཡིན་ཏེ། །མིག་དང་ཡིད་དོ་
ཞེས་པས་ཡིད་མངོན་བསྟན། །འདིས་ནི་ཆོས་ལ་གསལ་སྣང་ཡོད་པ་ཙམ། །ཡིད་མངོན་
ཡིན་པར་སྨྲ་བ་རྣམས་ཀྱང་བཀག །དམིགས་མྱོང་སོ་སོར་བཤད་པས་རང་རིག་དང་། །
བདག་མེད་གསལ་སྣང་གསུངས་པ་རྣལ་འབྱོར་ཏེ། །མངོན་སུམ་བཞི་ཀ་སྟོན་པས་གསལ་
བར་གསུངས། །གང་ཞིག་འདུས་བྱས་ཡིན་པ་དེ་མི་རྟག །དུ་བ་ལས་ནི་མེར་ཤེས་དཔེར་
མཛད་པས། །རང་བཞིན་འབྲས་བུའི་གཏན་ཚིགས་དེ་བཞིན་དུ། །ཚད་མས་མ་དམིགས་པ་
དེ་མེད་ཅེས་དང་། །གང་ཟག་ཙམ་གྱིས་གང་ཟག་ཚོད་མི་བཟུང་། །ཞེས་པས་མི་དམིགས་པ་
གཉིས་གསལ་བར་བསྟན། །དེ་བཞིན་དགྲ་བཅོམ་ཆོས་སྐྱོབ་མེ་ཝཾ་ག །ཀུན་མཁྱེན་གཉིས་
པས་རྩོད་སྒྲུབ་སྔ་དུས་མཛད། །དེས་བསྐྱངས་འཇམ་པའི་དབྱངས་ཀྱིས་རྗེས་བཟུང་བ། །
རིག་སྨྲའི་གཙོ་བོ་ཕྱོགས་ཀྱི་གླང་པོ་ཡིས། །གཞུང་མང་མཛད་ལས་བཏུས་ནས་ཚད་མའི་
མདོ། །མངོན་སུམ་རྗེས་དཔག་གཉིས་དང་གཞན་སེལ་དང་། །དཔེ་དང་རྟག་ཆོད་ལེའུ་དྲུག་
ལྡན་མཛད། །འགྲེལ་བྱེད་ཚད་མར་མ་གྱུར་འགས་ཀྱང་བཤད། །རྒྱལ་བས་ལུང་བསྟན་ཆོས་
གྲགས་ཉི་མ་ཡིས། །མདོ་ཡི་པདྨོ་རྣམ་པར་རྒྱས་བྱེད་པའི། །སྡེ་བདུན་ཚ་ཟེར་ཕྱོགས་བཅུར་
སྤྲོས་པར་གྱུར། །དེ་ཡང་གཙོ་བོར་རྒྱལ་བའི་བསྟན་བཅོས་ཀྱི། །མཆོད་བརྗོད་བཤད་པས་
སྟོན་དང་བསྟན་པ་ལ། །ཤེས་ནས་དད་པ་རྒྱས་བྱེད་ལེའུ་གཅིག །མངོན་སུམ་གྲངས་ངེས་
འབྲས་བུར་བཅས་ལ་གཅིག །གཞན་སེལ་དཔེ་དང་བཅས་པ་བསྡུས་པ་ཡིས། །གཏན་
ཚིགས་གཙོར་སྟོན་རང་དོན་རྗེས་དཔག་དང་། །རྟག་ཆོད་ཤུགས་སྟོན་གཞན་དོན་རྗེས་དཔག་
གིས། །མདོ་ཡི་བརྗོད་བྱ་མཐའ་དག་རྣམ་པར་འགྲེལ། །མངོན་རྗེས་ལེའུ་གསུམ་པོ་རང་གི་
ལུགས། །འབྲིང་དང་བསྡུས་པ་རྣམ་ངེས་རིག་ཐིགས་ཏེ། །རྩ་བ་ལུས་དང་འདྲ་བ་གསུམ་
ཞེས་གྲགས། །འགྲེལ་དང་ཚུལ་གསུམ་སྒྲུབ་ངག་ལྟར་སྣང་དང་། །རང་བློ་ལྐོག་གྱུར་འགོག་
-59



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལས་འཕྲོས་ནས་ནི། །འབྲེལ་བརྟག་གཏན་ཚིགས་ཐིགས་པ་རྩོད་རིག་དང་། །རྒྱུད་གཞན་
གྲུབ་ལལས་འཕྲོས་པ་ཡན་ལག་ཟེར། །རྣམ་འགྲེལ་ལེའུ་དང་པོ་རྣམ་ངེས་དང་། །འབྲེལ་
བརྟག་རྣམས་ལ་ཉིད་ཀྱིས་རྣམ་བཤད་མཛད། །ལེའུ་དང་འགྲེལ་རྗེས་དཔག་བསྟན་བཅོས་
ནི། །འཆད་སྒྱུར་གསུངས་པས་ལེའུ་དང་པོར་གྲུབ། །བྲམ་ཟེས་མཐོང་བ་བློས་བསླད་མན་
ཆད་ལ། །འགྲེལ་བཤད་མ་བྱས་ཕྱི་ན་དེ་མན་ཆད། །རང་འགྲེལ་མིན་ཞེས་ཟེར་མོད་ལྷ་རྒྱན་
གྱིས། །ལེའུ་གཞན་གསུམ་ཉིད་ལས་མ་བཤད་ཕྱིར། །དང་པོའི་སྨད་ལ་འགྲེལ་པ་མེད་པར་
འགྱུར། །ཤཱཀྱས་རང་འགྲེལ་ཉིད་དུ་བཤད་ཕྱིར་ཡང་། །རྒྱན་གྱི་རྗེས་འབྲང་རྒྱལ་བ་ཅན་
དང་ནི། །ཡ་མཱ་རི་དང་ཉི་མ་སྦས་པའོ། །རྒྱལ་རྔ་གསུམ་པས་རྣམ་ངེས་རིག་ཐིགས་ཀྱི། །རྒྱ་
ཆེར་འགྲེལ་བྱས་ཞི་འཚོས་དེ་ཉིད་བསྡུས། །ཀ་མ་ལ་ཡིས་དེ་འགྲེལ་ཚད་ཆེན་བྱས།
གཞན་ཡང་བྲམ་ཟེ་ཆེ་དང་ཛྷཱ་ན་ཤྲཱི། །དུལ་ལྷ་ཙནྡྲ་གོ་མི་ཛེ་ཏཱ་རི། །དགེ་བསྲུངས་སོགས་ཀྱི་
གཞུང་ཕྲན་མང་པོ་ཡོད། །སྔ་དར་དུས་སུ་སྡེ་བདུན་ཕྱི་མ་འགའ། །ཕྱི་དར་རྨ་རྔོག་ས་པཎ་
སོགས་ཀྱིས་བསྒྱུར། །བརྗོད་བྱ་གསུམ་གྱི་གཞལ་བྱ་མངོན་གྱུར་ནི། །ཚུར་མཐོང་དབང་
བྱས་ཕྱི་རོལ་གཟུགས་སོགས་ལྔ། །ཤེས་པའི་སྟེང་གི་མྱོང་ཆ་ཙམ་དུ་ཟད། །འཕགས་ལ་
བདག་མེད་གནས་ལུགས་མངོན་གྱུར་ཉིད། །ཀུན་མཁྱེན་ལ་ནི་ཤེས་བྱ་ཇི་སྙེད་པའང་། །
མངོན་གྱུར་ཡིན་ཞེས་མཁས་རྣམས་སྨྲ་མོད་ཀྱི། །ཆོས་ཀྱི་གྲགས་པས་བསམ་མི་ཁྱབ་པར་
གསུངས། །ཀ་བུམ་གང་ཟག་སོགས་ཀྱང་ཚུར་མཐོང་ལ། །མངོན་གྱུར་ཡིན་ཞེས་བོད་ན་
གྲགས་མོད་ཀྱང་། །དེ་དག་གཟུགས་མཐོང་ཙམ་ལ་གང་ཟག་སོགས། །མངོན་སུམ་མཐོང་
ཞེས་བྱས་ལ་གྲགས་མོད་ཀྱི། །ལྡན་མིན་འདུ་བྱེད་དབང་པོས་མཐོང་མི་སྲིད། །དེས་ན་རང་
གི་མཚན་ཉིད་ཀྱིས་གྲུབ་པའི། །དངོས་པོ་རིག་པས་དཔྱད་བཟོད་བདེན་གྲུབ་ནི། །མངོན་
གྱུར་ཉིད་དུ་དངོས་སྨྲས་གསུམ་ག་མཐུན། །རྒྱུན་དང་རགས་པ་ཡན་ལག་ཅན་ཀུན་ལ། །
-60



རིག་གནས་ཀུན་ཤེས།
རང་སྡེ་ཀུན་གྱིས་བདེན་འཛིན་བཟློག་ཕྱིར་རོ། །གཞལ་བྱ་འདི་ཡི་འཇལ་བྱེད་མངོན་སུམ་
བཞི། །ལྐོག་གྱུར་དབང་པོ་གཟུགས་ཅན་མི་རྟག་སོགས། །རྣམ་པ་བཅུ་དྲུག་བདག་གཅིག་
དེ་བྱུང་འབྲེལ། །ནུས་པ་ས་བོན་སྤང་གཉེན་ལ་སོགས་ཏེ། །དངོས་སྟོབས་གཏན་ཚིགས་
ཉིད་ཀྱིས་སྒྲུབ་དགོས་ཕྱིར། །སྒྲུབ་བྱེད་གཏན་ཚིགས་དེ་ནི་རྣམ་གསུམ་སྟེ། །འབྲས་བུ་རང་
བཞིན་མ་དམིགས་ཞེས་བྱའོ། །འབྲས་རྟགས་མཐུན་དཔེ་དུ་ལྡན་ཚང་མང་དུ། །མེ་དུའི་རྒྱུ་
འབྲས་ངེས་བྱེད་ཕྲུགས་གསུམ་ལས། །དེར་ངེས་ལ་ཁར་དུ་བ་མངོན་སུམ་མཐོང་། །ཕྱོགས་
དེར་མེ་ལ་ཤེས་འདོད་ཞུགས་པ་ན། །སྔར་གྱི་ཁྱབ་འབྲེལ་དྲན་པའི་རྟགས་སེམས་ཀྱི།
བསྒྲུབ་བྱ་ངེས་པའི་རྗེས་དཔག་སྐྱེས་པས་ན། །རྒྱུ་འབྲས་ངེས་པའི་ལུང་རྟོགས་འབྲས་བུ་ནི།།
མངོན་སུམ་གྲུབ་པས་རང་རྒྱུ་གསལ་བར་རྟོགས། །རྒྱུ་ཡི་ཁྱད་པར་སྒྲུབ་པའི་འབྲས་རྟགས་
ཀྱི། །དབང་ཤེས་རྐྱེན་གསུམ་ལ་སོགས་སྒྲུབ་པར་ནུས། །ཚོགས་པ་གཅིག་ལ་རག་ལུས་
འབྲེལ་ཤེས་ན། །དུ་བས་བུད་ཤིང་འགྱུར་བ་རྟོགས་པ་བཞིན། །གཟུགས་སོགས་རོ་ལ་
སོགས་པས་རྟོགས་པ་ནི། །རྒྱུ་ཡི་ནུས་པ་རྗེས་སུ་དཔོག་པའོ། །རང་བཞིན་སྒྲ་སོགས་འདུས་
བྱས་སྐད་ཅིག་མར། །བྱས་དང་དངོས་ཡོད་རྟགས་ཀྱིས་སྒྲུབ་པ་སྟེ། །རིག་བྱེད་སྒྲ་སོགས་
རྟག་པར་སྨྲ་བ་ལ། །བྱས་པར་འདོད་ཕྱིར་མ་བྱས་པར་ཐལ་ཞེས། །མི་འདོད་ཐལ་བར་
འཕངས་ནས་རྟག་ཕྱིར་གྱི། ཁས་བླངས་ངན་པ་རྟགས་སུ་བཀོད་ནས་ནི། །རྟག་ལ་རྐྱེན་
གྱིས་བྱས་པ་མི་སྲིད་ཕྱིར། །བྱས་ན་འཇིག་རྒྱུ་གཞན་ལ་ལྟོས་མེད་ཀྱི། །རིག་པ་བསྟན་པས་
ལན་གྱིས་མ་བཟློག་ནས། །ཐེ་ཚོམ་སྐྱེས་ཚེ་གང་བྱས་མི་རྟག་སྟེ། །བུམ་པ་ཇི་བཞིན་སྒྲ་ཡང་
བྱས་ཞེའམ། །ལྡོག་ཁྱབ་མི་མཐུན་སྦྱོར་བ་བཀོད་པ་ན། །གདུལ་བྱ་མི་རྟག་ལམ་ལ་འགོད་
པར་ནུས། །འདི་ལ་ལྟོས་ངག་དབྱེ་བ་གཉིས་སུ་གསུངས། །མ་དམིགས་པ་ལ་མི་སྣང་མ་
དམིགས་དང་། །སྣང་རུང་མ་དམིགས་གཉིས་ཏེ་དང་པོ་ནི། །མེད་པར་མ་ངེས་རྟགས་དང་
-61



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མངོན་སུམ་གྱིས། །ཡོད་པར་མི་འགྲུབ་ཤིན་ཏུ་ལྐོག་གྱུར་དོན། །དེ་ལྟར་གྱུར་པས་ཡོད་ངེས་
མི་འཇུག་སྟེ། །དེ་ཡི་མངོན་རྗེས་ཚད་མས་མ་གྲུབ་ཕྱིར། །འདིས་ནི་གཞན་རྒྱུད་ཆགས་སྡང་
ཁྱད་པར་སོགས། ཁ་ཚོན་གཅོད་རྣམས་གླེན་ཆེན་ཉིད་དུ་བསྟན། །གཉིས་པ་ཕུང་པོ་ལས་
གཞན་བདག་མེད་དེ། །དེ་འདྲ་སྣང་རུང་ཚད་མས་མ་དམིགས་ཕྱིར། །འདི་ནི་ཕུང་པོ་དག་
པ་དམིགས་པས་ན། །དེ་མི་དམིགས་པའང་མངོན་སུམ་ཉིད་ཀྱིས་འགྲུབ། །འདི་ལ་འབྲེལ་
ཟླ་མ་དམིགས་པ་དང་ནི། །འགལ་ཟླ་དམིགས་པའི་དབྱེ་བ་དུ་མ་ཡོད། །ཤིན་ལྐོག་དགེ་
སྡིག་ ལས་འབྲས་ཕྲ་མོ་དང༌། །བདེ་འགྲོ་ངན་འགྲོའི་གནས་དང་འགྲོ་བ་དང་། །དེ་དག་བདེ་
སྡུག་ཚེ་ཚད་ལུས་ཚད་སོགས། །འཇལ་བྱེད་དཔྱད་གསུམ་གྱིས་དག་ལུང་ཉིད་ལ། །བརྟེན་
པའི་ཡིད་ཆེས་རྗེས་དཔག་ཅེས་བྱའོ། །དཔྱད་པ་གསུམ་ནི་མངོན་གྱུར་སྟོན་རྣམས་ལ། །
མངོན་སུམ་གྱིས་དང་ལྐོག་གྱུར་སྟོན་པ་ལ། །དངོས་སྟོབས་རྗེས་དཔག་ཤིན་ལྐོག་སྟོན་
རྣམས་ལ། །རང་ཚིག་སྔ་ཕྱི་འགལ་བས་མི་གནོད་པའོ། །དེ་དག་ཞིབ་ཏུ་འདིར་བཤད་ཚིག་
མང་ཞིང་། །རྒྱས་པར་རིག་པའི་གཞུང་དུ་བཤད་ཟིན་ཕྱིར། །དེ་དག་ཉིད་ལས་རྒྱ་ཆེར་རྟོགས་
པར་བྱ། །རིག་གནས་ཀུན་ཤེས་ནས་བདག་མེད་གྲུབ་པ་ཞེས་བྱ་བའི་བསྟན་བཅོས་ལས་
ཚད་མ་རིག་པ་བཤད་པ་སྟེ་ལེའུ་ལྔ་པའོ།། །།
ནང་རིག་ངེས་འབྱུང་མཆོག་དང་བྱང་ཆུབ་སེམས། །རྣམ་གྲོལ་གསུམ་གྱི་ལམ་
མཆོག་སྟོན་པ་སྟེ། །གྲོལ་པ་ཐར་པ་རྣམ་གྲོལ་ལུས་ཞེས་པའི། །ལུས་རྣམས་གྲོལ་ཞེས་བྱ་
བར་གནས་པ་སྟེ། །ཉོན་མོངས་པས་ནི་སེམས་དཀྲུགས་ཉོན་སྒྲིབ་ལས། །གྲོལ་བ་ཉན་རང་
གཉིས་ཀྱི་མྱང་འདས་སོ། །མི་ཤེས་འདམ་དུ་བྱིང་བ་ཤེས་སྒྲིབ་ལས། །ཐར་པ་ཕར་ཕྱིན་ཐེག་
པའི་སངས་རྒྱས་ཡིན། །བླ་མེད་འབྲས་བུ་ལུས་སྒྲིབ་ཕྲ་མོ་ལས། །རྣམ་པར་གྲོལ་བ་མཐར་
ཐུག་སངས་རྒྱས་སོ། །རྗོད་བྱེད་སྡེ་སྣོད་གསུམ་དང་རྒྱུད་སྡེ་བཞི། །སྔགས་ལའང་བསླབ་
-62



རིག་གནས་ཀུན་ཤེས།
གསུམ་སྟོན་རྣམས་སྡེ་སྣོད་གསུམ། །ཡིན་ཕྱིར་སྡེ་སྣོད་ཟུར་པ་མིན་ཞེ་ན། །དཔལ་ལྡན་
གསང་བ་འདུས་པའི་རྩ་རྒྱུད་ནི། །མདོ་སྡེ་ཆོས་ཕུང་བརྒྱད་ཁྲི་བཞི་སྟོང་གི །སྣོད་དང་རྒྱུད་
སྡེ་སུམ་ཁྲི་སུམ་སྟོང་གི །རྩ་བར་གསུངས་པས་སྣོད་དང་རྩ་བའི་ཁྱད། །ཕྱེ་ཕྱིར་རིག་པ་
འཛིན་པའི་སྡེ་སྣོད་ཅེས། །བཞི་པར་རྒྱ་བོད་མཁས་རྣམས་བཞེད་པར་འཐད། །གསུམ་ནི་
འདུལ་བ་མདོ་སྡེ་མངོན་པ་སྟེ། །ལྷག་པའི་ཚུལ་ཁྲིམས་སེམས་དང་ཤེས་རབ་ཀྱི། །བསླབ་
གསུམ་བསྟན་བྱའི་གཙོ་བོར་མཛད་པའོ། །འདུལ་བ་གཞི་དང་རྣམ་འབྱེད་ཕྲན་ཚེགས་དང༌།།
དམ་པ་ཞེས་བྱ་འདུལ་ལུང་སྡེ་བཞི་ཡིན། །དང་པོ་གཉིས་ལ་གླེགས་བམ་བཞི་བཞི་སྟེ། །ཕྱི་
མ་གཉིས་ལ་གཉིས་གཉིས་ཐ་མ་ལ། །ཞུ་བ་འདུལ་བྱེད་གཏམ་དང་གླེང་གཞི་དང་། །སིལ་
བུ་ལ་སོགས་འདུལ་ཕྲན་དུ་མ་བཞུགས། །མདོ་སྡེ་ཐེག་ཆུང་དྲན་པ་ཉེར་གཞག་དང་། །མདོ་
མང་ཕྲན་ཚེགས་མང་པོ་འདུལ་ལུང་གི །བརྗོད་བྱ་ཐོར་བུ་ཁྱད་པར་བ་རྣམས་ལ། །གླེང་
གཞི་ཡི་རངས་དང་བཅས་ཟུར་བཀོལ་ཡིན། །ཐེག་ཆེན་ཤིན་ཏུ་རྒྱས་པའི་མདོ་སྡེ་ནི། །ཕལ་
ཆེར་དཀོན་བརྩེགས་སྤྲིན་ཆེན་རྔ་བོ་ཆེ། །མྱང་འདས་ཆེ་སོགས་འཁོར་ལོ་ཐ་མ་དང། །བར་
པ་ཤེར་ཕྱིན་འཁོར་དང་བཅས་པའོ། །མངོན་པ་ཐེག་ཆུང་སྡེ་བདུན་དུ་གྲགས་ཏེ། །ཐེག་ཆེན་
སྟོང་ཕྲག་བརྒྱ་པ་དགའ་ལྡན་ན། །བཞུགས་ཤིང་གཞན་རྣམས་ལན་གསུམ་བརླག་
ཅེས་གྲགས། །རྒྱུད་སྡེ་གདུལ་བྱ་དམན་འབྲིང་ཆེན་པོ་དང་། །ཆེན་པོའི་ཆེན་པོ་རྣམས་ལ་
རིམ་བཞིན་དུ། །བྱ་སྤྱོད་རྣལ་འབྱོར་རྣལ་འབྱོར་བླ་མེད་གསུངས། །འདི་དག་གཞུང་ཚད་
བརྗོད་བྱ་ལ་སོགས་པ། །གསང་སྔགས་སྤྱི་དང་མདོ་ཕྱོགས་བརྗོད་ཚུལ་རྣམས། །མང་བས་
འཇིགས་ཤིང་གཞན་དུ་བཤད་པའི་ཕྱིར། འདིར་ནི་མདོ་ཙམ་བསྡུས་མོད་གཞན་དུ་རྟོགས།།
རིག་གནས་ཀུན་ཤེས་ནས་བདག་མེད་གྲུབ་པ་ཞེས་བྱ་བའི་བསྟན་བཅོས་ལས་ནང་རིག་
བཤད་པ་སྟེ་ལེའུ་དྲུག་པའོ།། །།
-63



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དེ་ལྟར་ལྔ་རིག་ཉེར་མཁོ་བསྡུས་པ་འདིས། །ལྡེ་མིག་བྱས་ཏེ་རིག་གནས་མཐའ་
དག་གི །བང་མཛོད་མཐོང་ནས་བསམ་འཕེལ་ནོར་མཆོག་གིས། །འགྲོ་ཀུན་བློ་མུན་སེལ་
བའི་དཔལ་ཐོབ་ཤོག །ཅེས་སྟག་ཚང་གི་དགེ་སློང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་
དཔལ་བཟང་པོས་གསེར་འཕྱང་ཞེས་བྱ་བ་མེ་མོ་བྱའི་ས་གའི་དཀར་ཕྱོགས་ཀྱི་རྒྱལ་བ་དང་
པོ་ལ་ཆོས་འཁོར་སྒང་དུ་སྦྱར་བའོ།། །།
སྭསྟི། རྗེ་བཙུན་ཆོས་ཀྱི་རྒྱལ་པོ་སྟག་ཚང་བའི། །ཞབས་པད་དྲི་མེད་མཆོག་ལ་
རབ་བཏུད་ནས། །གང་དེས་མཛད་པའི་རིག་གནས་ཀུན་ཤེས་ཀྱི། །རྩ་འགྲེལ་ཕུལ་བྱུང་
སྤར་དུ་གྲུབ་ཚུལ་ནི། །རྗེ་དེའི་བྱ་བ་ལས་ཀྱི་ཁ་ལོ་བ། །ཉེ་གནས་ཆེན་པོ་ལྷ་ཡི་དཔལ་
བཟང་གིས། །བདག་རྐྱེན་བགྱིས་ནས་བྲིས་ལ་རབ་མཁས་པ། །ཚུལ་ཁྲིམས་འཕེལ་གྱིས་
ལེགས་པར་བྲིས་པ་ལ། །དགེ་སློང་གྲུབ་པ་རྒྱལ་མཚན་བརྡ་སྤྲོད་པས། །ཞུས་དག་བྱས་
ཤིང་བརྐོས་ལ་རབ་མཁས་པ། །ཆོས་ཀྱི་བཟང་པོས་ཁྲོ་མོ་ཞེས་བྱ་བ། །ཤིང་ཕོ་འབྲུག་ལོ་
གྲོ་ཞུན་གྱིས་ཉའི་ཉིན། །དགེ་འཕེལ་ཆོས་འཁོར་སྒང་དུ་སྤར་དུ་གྲུབ། །གྲུབ་འདིའི་སྤུར
ཤིང་ཕོ་བྲང་རྩེ་ནས་ཕུལ། །ཕུལ་བྱུང་མཐུན་རྐྱེན་བླ་བྲང་ཤར་ནས་སྦྱར། །སྦྱར་བའི་དགེ་བ་
རྟ་ལྗང་དབང་པོ་དེས། །ཐུབ་བསྟན་གླིང་བཞིའི་མ་རིག་མུན་བཅོམ་ནས། །རིག་གནས་པད་
དཀར་སྐྱེད་ཚལ་རབ་རྒྱས་ཏེ། །བསྟན་འཛིན་བུང་བ་སྦྲང་རྩིས་ཚིམ་པ་དང་། །སྟག་ཚང་ལོ་
ཙཱའི་ཐུགས་དགོངས་ཡོངས་རྫོགས་ཤོག། །།ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུནྟེཥཱནྟ་ཐཱ་ག་ཏོ་ཧྱ་བ་
དཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མཧཱ་ཤྲ་མ་ཎཿ མངྒ་ལཾ་བྷ་ཝནྟུ། ཤུབྷཾ།། །།་
-64



བྱང་ཆུབ་ལམ་གྱི་སྒྲོན་མ།
༄༅། །ཐེག་པ་ཆེན་པོའི་ལམ་གྱི་རིམ་པའི་གཞུང་བྱང་ཆུབ་ལམ་གྱི་
སྒྲོན་མ་ཞེས་བྱ་བ་བཞུགས་སོ། །
ཇོ་བོ་རྗེ་དཔལ་ལྡན་ཨ་ཏི་ཤས་མཛད།
༄༅། །རྒྱ་གར་སྐད་དུ། བོ་དྷི་པ་ཐ་པ་དཱི་པཾ། བོད་སྐད་དུ། བྱང་ཆུབ་ལམ་གྱི་སྒྲོན་
མ། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དུས་
གསུམ་རྒྱལ་བ་ཐམས་ཅད་དག་དང་དེ་ཡི་ཆོས། །དགེ་འདུན་རྣམས་ལ་གུས་པ་ཆེན་པོས་
ཕྱག་བྱས་ཏེ། །སློབ་མ་བཟང་པོ་བྱང་ཆུབ་འོད་ཀྱིས་བསྐུལ་གྱུར་པས། །བྱང་ཆུབ་ལམ་གྱི་
སྒྲོན་མ་རབ་ཏུ་གསལ་བར་བྱ། །ཆུང་ངུ་འབྲིང་དང་མཆོག་གྱུར་པའི། །སྐྱེས་བུ་གསུམ་དུ་
ཤེས་པར་བྱ། །དེ་དག་མཚན་ཉིད་རབ་གསལ་བའི། །སོ་སོའི་དབྱེ་བ་བྲི་བར་བྱ། །གང་
ཞིག་ཐབས་ནི་གང་དག་གིས། །འཁོར་བའི་བདེ་བ་ཙམ་དག་ལ། །རང་ཉིད་དོན་དུ་གཉེར་
བྱེད་པ། །དེ་ནི་སྐྱེས་བུ་ཐ་མར་ཤེས། །སྲིད་པའི་བདེ་ལ་རྒྱབ་ཕྱོགས་ཤིང་། །སྡིག་པའི་ལས་
ལས་ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །
རང་རྒྱུད་གཏོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་
དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །
སེམས་ཅན་དམ་པ་བྱང་ཆུབ་མཆོག །འདོད་པར་གྱུར་པ་དེ་དག་ལ། །བླ་མ་རྣམས་
ཀྱིས་བསྟན་པ་ཡི། །ཡང་དག་ཐབས་ནི་བཤད་པར་བྱ། །རྫོགས་སངས་བྲིས་སྐུ་ལ་སོགས་
པ། །མཆོག་རྟེན་དམ་ཆོས་མངོན་ཕྱོགས་ལ། །མེ་ཏོག་བདུག་སྤོས་དངོས་པོ་དག །ཅི་འབྱོར་
-65



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བ་ཡིས་མཆོད་པར་བྱ། །ཀུན་བཟང་སྤྱོད་ལས་གསུངས་པ་ཡི། །མཆོད་པར་རྣམ་པ་བདུན་
དག་ཀྱང་། །བྱང་ཆུབ་སྙིང་པོའི་མཐར་ཐུག་པར། །མི་ལོག་པ་ཡི་སེམས་དག་གིས། །དཀོན་
མཆོག་གསུམ་ལ་རབ་དང་ཅིང་། །པུས་མོའི་ལྷ་ང་སར་བཙུགས་ནས། །ཐལ་མོ་སྦྱར་བར་
བྱས་ནས་ནི། །དང་པོས་སྐྱབས་འགྲོ་ལན་གསུམ་བྱ། །དེ་ནས་སེམས་ཅན་ཐམས་ཅད་ལ།།
བྱམས་པའི་སེམས་ནི་སྔོན་འགྲོ་བས། །ངན་སོང་གསུམ་ལ་སྐྱེ་སོགས་དང་། །འཆི་འཕོ་
སོགས་ཀྱིས་སྡུག་བསྔལ་བའི། །འགྲོ་བ་མ་ལུས་ལ་བལྟས་ཏེ། །སྡུག་བསྔལ་གྱིས་ནི་སྡུག་
བསྔལ་བ། །སྡུག་བསྔལ་སྡུག་བསྔལ་རྒྱུ་མཚན་ལས། །འགྲོ་བ་ཐར་པར་འདོད་པ་ཡིས། །
ལྡོག་པ་མེད་པར་དམ་བཅའ་བའི། །བྱང་ཆུབ་སེམས་ནི་བསྐྱེད་པར་བྱ། །དེ་ལྟར་སྨོན་པའི་
སེམས་དག་ནི། །བསྐྱེད་པའི་ཡོན་ཏན་གང་ཡིན་པ། །དེ་ནི་སྡོང་པོ་བཀོད་པ་ཡི། །མདོ་ལས་
བྱམས་པས་རབ་ཏུ་བཤད། །དེ་ཡིས་མདོ་ཀློག་པའམ་བླ་མ་ལས་མཉན་ཏེ། །རྫོགས་པའི་
བྱང་ཆུབ་སེམས་ཀྱི་ཡོན་ཏན་མཐའ་མེད་པ། །རྣམ་པར་ཤེས་པར་བྱས་ལ་དེ་ནས་རྒྱུ་མཚན་
དུ། །དེ་ལྟར་ཡང་ནས་ཡང་དུ་སེམས་ནི་བསྐྱེད་པར་བྱ། །དཔལ་སྦྱིན་གྱིས་ཞུས་མདོ་དག་
ལས། །དེ་ཡི་བསོད་ནམས་རབ་བསྟན་པ། །གང་ཚེ་ཚིགས་བཅད་གསུམ་ཙམ་དུ། །མདོར་
བསྡུས་པ་ནི་འདིར་བྲི་བྱ། །བྱང་ཆུབ་སེམས་ཀྱི་བསོད་ནམས་གང་། །དེ་ལ་གལ་ཏེ་གཟུགས་
མཆིས་ན། །ནམ་མཁའི་ཁམས་ནི་ཀུན་གང་སྟེ། །དེ་ནི་དེ་བས་ལྷག་པར་འགྱུར། །གངྒཱའི་བྱེ་
མའི་གྲངས་སྙེད་ཀྱི། །སངས་རྒྱས་ཞིང་ཁམས་མི་གང་གིས། །རིན་ཆེན་དག་གིས་ཀུན་བཀང་
སྟེ། །འཇིག་རྟེན་མགོན་ལ་ཕུལ་བ་བས། །གང་གིས་ཐལ་མོ་སྦྱར་བགྱིས་ཏེ། །བྱང་ཆུབ་ཏུ་
ནི་སེམས་བཏུད་ན། །མཆོད་པ་འདི་ནི་ཁྱད་པར་འཕགས། །དེ་ལ་མཐའ་ནི་མ་མཆིས་སོ། །
བྱང་ཆུབ་སྨོན་པའི་སེམས་དག་བསྐྱེད་ནས་ནི། །འབད་པ་མང་པོས་ཀུན་ཏུ་སྤེལ་བྱ་ཞིང་། །
འདི་ནི་སྐྱེ་བ་གཞན་དུའང་དྲན་དོན་དུ། །ཇི་སྐད་བཤད་པའི་བསླབ་པའང་ཡོངས་སུ་བསྲུང་།།
-66



བྱང་ཆུབ་ལམ་གྱི་སྒྲོན་མ།
འཇུག་སེམས་བདག་ཉིད་སྡོམ་པ་མ་གཏོགས་པར། །ཡང་དག་སྨོན་པ་འཕེལ་བར་འགྱུར་
མ་ཡིན། །རྫོགས་པའི་བྱང་ཆུབ་སྡོམ་པ་སྤེལ་འདོད་པས། །དེ་ཕྱིར་འབད་པས་འདི་ནི་ངེས་
པར་དང་། །
སོ་སོར་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་
སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་མིན། །སོ་སོར་ཐར་པ་རིགས་བདུན་
དུ། །དེ་བཞིན་གཤེགས་པས་བཤད་པ་ལས། །ཚངས་སྤྱོད་པ་ནི་མཆོག་ཡིན་ཏེ། །དགེ་སློང་
སྡོམ་པ་དག་ཏུ་བཞེད། །བྱང་ཆུབ་སེམས་དཔའི་ས་དག་ནི། །ཚུལ་ཁྲིམས་ལེའུ་གསུངས་ཆོ་
ག་ཡིས། །ཡང་དག་མཚན་ཉིད་ལྡན་པ་ཡི། །བླ་མ་བཟང་ལས་སྡོམ་པ་བླང་། །སྡོམ་པའི་ཆོ་
ག་ལ་མཁས་དང་། །བདག་ཉིད་གང་ཞིག་སྡོམ་ལ་གནས། །སྡོམ་པ་འབོགས་བཟོད་སྙིང་
རྗེར་ལྡན། །བླ་མ་བཟང་པོར་ཤེས་པར་བྱ། །དེ་ལ་འབད་པས་འདི་འདྲ་བའི། །གལ་ཏེ་བླ་
མ་མ་རྙེད་ན། །དེ་ལས་གཞན་སྡོམ་ནོད་པ་ཡི། །ཆོ་ག་ཡང་དག་བཤད་པར་བྱ། །དེ་ལ་སྔོན་
ཚེ་འཇམ་པའི་དཔལ། །ཨོཾ་བ་རཱ་ཛར་གྱུར་པ་ཡིས། །ཇི་ལྟར་བྱང་ཆུབ་ཐུགས་བསྐྱེད་པ། །པ
འཇམ་དཔལ་གྱི་ནི་སངས་རྒྱས་ཞིང་། །རྒྱན་གྱི་མདོ་ལས་བཤད་པ་ལྟར། །དེ་བཞིན་འདིར་
ནི་རབ་གསལ་བྲི། །མགོན་པོ་རྣམས་ཀྱི་སྤྱན་སྔ་རུ། །རྫོགས་པའི་བྱང་ཆུབ་སེམས་བསྐྱེད་
ཅིང་། །འགྲོ་བ་ཐམས་ཅད་མགྲོན་དུ་གཉེར། །དེ་དག་འཁོར་བ་ལས་སྒྲོལ་ལོ། །གནོད་
སེམས་ཁྲོ་བའི་སེམས་ཉིད་དང༌། །སེར་སྣ་དང་ནི་ཕྲག་དོག་ཉིད། །དེང་ནས་བཟུང་སྟེ་བྱང་
ཆུབ་དག །ཐོབ་ཀྱི་བར་དུ་མི་བྱའོ། །ཚངས་པར་སྤྱོད་པ་སྤྱད་བྱ་ཞིང་། །སྡིག་དང་འདོད་པ་
སྤང་བར་བྱ། །ཚུལ་ཁྲིམས་སྡོམ་པ་ལ་དགའ་བས། །སངས་རྒྱས་རྗེས་སུ་བསླབ་པར་བྱ། །
བདག་ཉིད་མྱུར་བའི་ཚུལ་གྱིས་ནི། །བྱང་ཆུབ་ཐོབ་པར་མི་སྤྲོ་ཞིང་། །སེམས་ཅན་གཅིག་གི་
རྒྱུ་ཡིས་ནི། །ཕྱི་མའི་མུ་མཐར་གནས་པར་བྱ། །ཚད་མེད་བསམ་གྱིས་མི་ཁྱབ་པའི། །ཞིང་
-67



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དག་རྣམ་པར་སྤྱད་པར་བྱ། །མིང་ནས་བཟུང་བ་བྱས་པ་དང་། །ཕྱོགས་བཅུ་དག་ཏུ་རྣམ་
པར་གནས། །བདག་གི་ལུས་དང་ངག་གི་ལས། །ཐམས་ཅད་དུ་ནི་དག་པར་བྱ། །ཡིད་ཀྱི་
ལས་ཀྱང་དག་བྱ་སྟེ། །མི་དགེའི་ལས་རྣམས་མི་བྱའོ། །རང་གི་ལུས་ངག་སེམས་ནི་རྣམ་དག་
རྒྱུ། །འཇུག་པའི་སེམས་ཀྱིས་བདག་ཉིད་སྡོམ་གནས་པས། །ཚུལ་ཁྲིམས་བསླབ་པ་གསུམ་
ལ་ལེགས་བསླབས་ན། །ཚུལ་ཁྲིམས་བསླབ་པ་གསུམ་ལ་གུས་ཆེར་འགྱུར། །དེ་བས་རྣམ་
དག་རྫོགས་བྱང་ཆུབ། །སེམས་དཔའི་སྡོམ་པའི་སྡོམ་དག་ནི། །འབད་པར་བྱས་པས་རྫོགས་
བྱང་ཆུབ། །ཚོགས་ནི་ཡོངས་སུ་རྫོགས་པར་འགྱུར། །བསོད་ནམས་ཡེ་ཤེས་རང་བཞིན་གྱི།།
ཚོགས་ནི་ཡོངས་སུ་རྫོགས་པ་ཡི། །རྒྱུ་ནི་སངས་རྒྱས་ཐམས་ཅད་དག །མངོན་ཤེས་བསྐྱེད་
པ་ཉིད་དུ་བཞེད། །ཇི་ལྟར་འདབ་གཤོག་མ་རྒྱས་པའི། །བྱ་ནི་མཁའ་ལ་འཕུར་མི་ནུས། །
དེ་བཞིན་མངོན་ཤེས་སྟོབས་བྲལ་བས། །སེམས་ཅན་དོན་བྱེད་ནུས་མ་ཡིན། །མངོན་ཤེས་
ལྡན་པས་ཉིན་མཚན་གྱི། །བསོད་ནམས་དག་ནི་གང་ཡིན་དེ། །མངོན་ཤེས་དག་དང་བྲལ་
གྱུར་ལ། །སྐྱེ་བ་བརྒྱར་ཡང་ཡོད་མ་ཡིན། །མྱུར་དུ་རྫོགས་པའི་བྱང་ཆུབ་ཚོགས། །ཡོངས་
སུ་རྫོགས་པར་འདོད་གྱུར་པ། །དེས་ནི་འབད་བྱས་མངོན་ཤེས་དག །འགྲུབ་པར་འགྱུར་གྱི་
ལེ་ལོས་མིན། །ཞི་གནས་གྲུབ་པ་མ་ཡིན་པར། །མངོན་ཤེས་འབྱུང་བར་མི་འགྱུར་ལ། །དེ་
ཕྱིར་ཞི་གནས་བསྒྲུབ་པའི་ཕྱིར། །ཡང་ནས་ཡང་དུ་འབད་པར་བྱ། །ཞི་གནས་ཡན་ལག་
རྣམས་ཉམས་པས། །རབ་ཏུ་འབད་དེ་བསྒོམས་བྱས་ཀྱང་། །ལོ་ནི་སྟོང་ཕྲག་དག་གིས་ཀྱང་།།
ཏིང་འཛིན་འགྲུབ་པར་མི་འགྱུར་རོ། །དེ་ཕྱིར་ཏིང་འཛིན་ཚོགས་ལེའུ་ལས། །གསུངས་པའི་
ཡན་ལག་ལ་ལེགས་གནས། །དམིགས་པ་གང་རུང་གཅིག་དག་ལ། །ཡིད་ནི་དགེ་ལ་བཞག་
པར་བྱ། །རྣལ་འབྱོར་ཞི་གནས་གྲུབ་གྱུར་ན། །མངོན་ཤེས་དག་ཀྱང་འགྲུབ་པར་འགྱུར། །
ཤེས་རབ་ཕ་རོལ་ཕྱིན་སྦྱོར་དང་། །བྲལ་བས་སྒྲིབ་པ་ཟད་མི་འགྱུར། །དེ་ཕྱིར་ཉོན་མོངས་
-68



བྱང་ཆུབ་ལམ་གྱི་སྒྲོན་མ།
མ
ཤེས་བྱ་ཡི། །སྒྲིབ་པ་མ་ལུས་སྤང་བའི་ཕྱིར། །ཤེས་རབ་ཕ་རོལ་ཕྱིན་རྣལ་འབྱོར། །རྟག་ཏུ་
ཐབས་བཅས་བསྒོམ་པར་བྱ། །ཐབས་དང་བྲལ་བའི་ཤེས་རབ་དང་། །ཤེས་རབ་བྲལ་བའི་
ཐབས་དག་ཀྱང་། །གང་ཕྱིར་འཆིང་བ་ཞེས་གསུངས་པ། །དེ་བས་གཉིས་ཀ་སྤང་མི་བྱ། །
ཤེས་རབ་གང་དང་ཐབས་གང་ཞེས། །ཐེ་ཚོམ་དག་ནི་སྤང་བའི་ཕྱིར། །ཐབས་རྣམས་དང་
ནི་ཤེས་རབ་ཀྱི། །ཡང་དག་དབྱེ་བ་གསལ་བར་བྱ། །ཤེས་རབ་ཕ་རོལ་ཕྱིན་སྤངས་པའི། །
སྦྱིན་པའི་ཕ་རོལ་ཕྱིན་ལ་སོགས། །དགེ་བའི་ཆོས་རྣམས་ཐམས་ཅད་དག །རྒྱལ་བ་རྣམས་
ཀྱིས་ཐབས་སུ་བཤད། །ཐབས་གོམས་དབང་གིས་བདག་ཉིད་ཀྱིས། །གང་ཞིག་ཤེས་རབ་
རྣམས་བསྒོམ་པ། །དེས་ནི་བྱང་ཆུབ་མྱུར་དུ་ཐོབ། །བདག་མེད་གཅིག་པུ་བསྒོམས་པས་
མིན། །ཕུང་པོ་ཁམས་དང་སྐྱེ་མཆེད་རྣམས། །སྐྱེ་བ་མེད་པར་རྟོགས་གྱུར་པའི། །རང་བཞིན་
སྟོང་ཉིད་ཤེས་པ་ནི། །ཤེས་རབ་ཅེས་ནི་ཡོངས་སུ་བཤད། །ཡོད་པ་སྐྱེ་བར་རིགས་མིན་ཏེ།།
མེད་པའང་ནམ་མཁའི་མེ་ཏོག་བཞིན། །ཉེས་པ་གཉིས་ཀར་ཐལ་འགྱུར་ཕྱིར། །གཉིས་ཀ་
དག་ཀྱང་འབྱུང་བ་མིན། །དངོས་པོ་རང་ལས་མི་སྐྱེ་ཞིང་། །གཞན་དང་གཉིས་ཀ་ལས་ཀྱང་
མིན། །རྒྱུ་མེད་ལས་མིན་དེ་ཡི་ཕྱིར། །ངོ་བོ་ཉིད་ཀྱིས་རང་བཞིན་མེད། །ཡང་ན་ཆོས་རྣམས་
ཐམས་ཅད་དག །གཅིག་དང་དུ་མས་རྣམ་དཔྱད་ན། །ངོ་བོ་ཉིད་ནི་མི་དམིགས་པས། །རང་
བཞིན་མེད་པ་ཉིད་དུ་ངེས། །སྟོང་ཉིད་བདུན་ཅུའི་རིགས་པ་དང་། །དབུ་མ་རྩ་བ་སོགས་
ལས་ཀྱང་། །དངོས་པོ་རྣམས་ཀྱི་རང་བཞིན་ནི། །སྟོང་པ་ཉིད་དུ་གྲུབ་བཤད་པ། །གང་ཕྱིར་
གཞུང་ནི་མང་གྱུར་པས། །དེ་ཕྱིར་འདིར་ནི་མ་སྤྲོས་ལ། །གྲུབ་པའི་གྲུབ་མཐའ་ཙམ་ཞིག་ཏུ།།
བསྒོམ་པའི་དོན་དུ་རབ་ཏུ་བཤད། །དེ་བས་ཆོས་རྣམས་མ་ལུས་པའི། །རང་བཞིན་དག་ནི་
མི་དམིགས་པས། །བདག་མེད་པ་ནི་བསྒོམ་གང་ཉིད། །འདི་ནི་ཤེས་རབ་སྒོམ་པ་ཡིན། །
ཤེས་རབ་ཀྱིས་ནི་ཆོས་རྣམས་ཀུན། །གང་གི་རང་བཞིན་མ་མཐོང་བཞིན། །ཤེས་རབ་དེ་
-69



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཉིད་རིག་དཔྱད་པ། །རྣམ་རྟོག་མེད་པར་དེ་བསྒོམ་བྱ། །རྣམ་རྟོག་ལས་བྱུང་སྲིད་པ་ནི། །
རྣམ་པར་རྟོག་པའི་བདག་ཉིད་དེ། །དེ་ཕྱིར་མ་ལུས་རྟོག་སྤངས་པ། །མྱ་ངན་འདས་པས་
མཆོག་ཡིན་ནོ། །དེ་ལྟར་ཡང་ནི་བཅོམ་ལྡན་གྱིས། །རྣམ་རྟོག་མ་རིག་ཆེན་པོ་སྟེ། །འཁོར་
བའི་རྒྱ་མཚོར་ལྟུང་བར་བྱེད། །རྟོག་མེད་ཏིང་འཛིན་ལ་གནས་པ། །ནམ་མཁའ་བཞིན་དུ་
རྟོག་མེད་གསལ། །ཞེས་གསུངས་སོ། །རྣམ་པར་མི་རྟོག་པ་ལ་འཇུག་པའི་གཟུངས་ལས་
ཀྱང་། །དམ་ཆོས་འདི་ལ་རྒྱལ་བའི་སྲས། །རྣམ་པར་མི་རྟོག་བསམ་གྱུར་ན། །རྣམ་རྟོག་
བགྲོད་དཀའ་རྣམ་འདས་ཏེ། །རིམ་གྱིས་མི་རྟོག་ཐོབ་པར་འགྱུར། །ཞེས་གསུངས་སོ། །
ལུང་དང་རིགས་པ་དག་གིས་ནི། །ཆོས་རྣམས་ཐམས་ཅད་སྐྱེ་མེད་པའི། །རང་བཞིན་མེད་
པར་ངེས་བྱས་ནས། །རྣམ་པར་རྟོག་མེད་བསྒོམ་པར་བྱ། །དེ་ལྟར་དེ་ཉིད་བསྒོམས་བྱས་ན།།
རིམ་གྱིས་དྲོད་སོགས་ཐོབ་བྱས་ནས། །རབ་དགའ་ལ་སོགས་ཐོབ་འགྱུར་ཏེ། །སངས་རྒྱས་
བྱང་ཆུབ་ཡུན་མི་རིང་། །སྔགས་མཐུ་ཉིད་ལས་གྲུབ་པ་ཡི། །ཞི་དང་རྒྱས་སོགས་ལས་རྣམས་
ཀྱིས། །བུམ་པ་བཟང་གྲུབ་ལ་སོགས་པའི། །གྲུབ་ཆེན་བརྒྱད་སོགས་སྟོབས་ཀྱིས་ཀྱང་། །
བདེ་བ་ཡིས་ནི་བྱང་ཆུབ་ཚོགས། །ཡོངས་སུ་རྫོགས་པར་འདོད་པ་དང་། །བྱ་བ་སྤྱོད་སོགས་
རྒྱུད་གསུངས་པའི། །གལ་ཏེ་གསང་སྔགས་སྤྱོད་འདོད་ན། །དེ་ཚེ་སློབ་དཔོན་དབང་བསྐུར་
ཕྱིར། །བསྙེན་བཀུར་རིན་ཆེན་སོགས་སྦྱིན་དང་། །བཀའ་སྒྲུབ་ལ་སོགས་ཐམས་ཅད་ཀྱིས།།
བླ་མ་དམ་པ་མཉེས་པར་བྱ། །བླ་མ་མཉེས་པར་གྱུར་པ་ཡིས། །ཡོངས་རྫོགས་སློབ་དཔོན་
དབང་བསྐུར་བས། །སྡིག་ཀུན་རྣམ་དག་བདག་ཉིད་ནི། །དངོས་གྲུབ་སྒྲུབ་པའི་སྐལ་ལྡན
འགྱུར། །དང་པོའི་སངས་རྒྱས་རྒྱུད་ཆེན་ལས། །རབ་ཏུ་འབད་པས་བཀག་པའི་ཕྱིར། །
གསང་བ་ཤེས་རབ་དབང་བསྐུར་ནི། །ཚངས་པར་སྤྱོད་པས་བླང་མི་བྱ། །གལ་ཏེ་དབང་
བསྐུར་དེ་འཛིན་ན། །ཚངས་སྤྱོད་དཀའ་ཐུབ་ལ་གནས་པས། །བཀག་པ་སྤྱད་པར་གྱུར་པའི་
-70



བྱང་ཆུབ་ལམ་གྱི་སྒྲོན་མ།
ཕྱིར། །དཀའ་ཐུབ་སྡོམ་པ་དེ་ཉམས་ཏེ། །བརྟུལ་ཞུགས་ཅན་དེ་ཕམ་པ་ཡི། །ལྟུང་བ་དག་ནི་
འབྱུང་འགྱུར་ཞིང་། །དེས་ནི་ངན་སོང་ངེས་ལྟུང་བས། །གྲུབ་པ་ནམ་ཡང་ཡོད་མ་ཡིན། །
རྒྱུད་ཀུན་ཉན་དང་འཆད་པ་དང་། །སྦྱིན་སྲེག་མཆོད་སྦྱིན་སོགས་བྱེད་པ། །སློབ་དཔོན་
དབང་བསྐུར་བརྙེས་གྱུར་ཅིང་། །དེ་ཉིད་རིག་ལ་ཉེས་པ་མེད། །གནས་བརྟན་མར་མེ་མཛད་
དཔལ་གྱིས། །མདོ་སོགས་ཆོས་ལས་བཤད་མཐོང་བ། །བྱང་ཆུབ་འོད་ཀྱིས་གསོལ་བཏབ་
ནས། །བྱང་ཆུབ་ལམ་བཤད་མདོར་བསྡུས་བྱས། །བྱང་ཆུབ་ལམ་གྱི་སྒྲོན་མ་སློབ་དཔོན་
ཆེན་པོ་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ། །རྒྱར་གར་གྱི་མཁན་པོ་དཱི་པཾ་ཀ་ར་
ཤྲཱི་ཛྙཱ་ན་དང་། བོད་ཀྱི་ལོ་ཙཱ་བ་དགེ་སློང་དགེ་བའི་བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
-71



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །སྐྱེས་བུ་གསུམ་གྱི་ལམ་གྱི་རིམ་པའི་མན་ངག་མདོར་
བསྡུས་པ་ཟབ་མོའི་ལྡེ་མིག་བཞུགས་སོ། །
རྗེ་བཙུན་རེད་མདའ་བས་མཛད།
༄༅། །ན་མོ་ལོ་ཀི་ཤྭ་ར་ཡ། གང་གི་ཞབས་པད་ལྷ་དབང་ཚངས་ལ་སོགས། །
འཇིག་རྟེན་རྟོགས་ལྡན་གཙུག་གིས་གུས་བསྟེན་པའི། །འགྲོ་བའི་བླ་མ་འཇིག་རྟེན་གསུམ་
གྱི་མགོན། །སྐྱོབ་པ་ཤཱཀྱའི་གཙོ་ལ་ཕྱག་འཚལ་ལོ། །སྤྲོས་བྲལ་ཆོས་སྐུའི་དབྱིངས་ལས་མ་
གཡོས་ཀྱང་། །བསོད་ནམས་བརྒྱ་ཡིས་མཚན་པའི་གཟུགས་ཀྱི་སྐུ། །ཐུགས་རྗེའི་རྒྱུ་མཐུན་
འགྲོ་བའི་དཔལ་དུ་ཤར། །གདུལ་བྱའི་རེ་སྐོང་ཉི་མའི་གཉེན་ལ་འདུད། །རང་དང་གཞན་
དང་གཉིས་དང་རྒྱུ་མེད་ལས། །དངོས་རྣམས་སྐྱེ་བར་འགྱུར་བ་མ་ཡིན་ཞེས། །གང་གི་
ཐུགས་རྗེས་མཐའ་བྲལ་དབུ་མའི་ལམ། །འཇིགས་མེད་སེང་གེའི་ང་རོ་ཆེར་བསྒྲགས
་བསྒྲགས་པས།།
ལྟ་ངན་རི་དྭགས་མཐའ་དག་སྐྲག་མཛད་ནས། །སྐྱེ་དགུ་རྣམས་ལ་ལེགས་པའི་ལམ་སྟོན་པ།།
བུ་རམ་ཤིང་པའི་རིང་ལུགས་བླ་ན་མེད། །སྟོན་པ་གོའུ་ཏ་མ་ལ་ཕྱག་འཚལ། །སངས་རྒྱས་
འཇིག་རྟེན་འབྱུང་བ་བརྒྱ་ལམ་ན། །ཨུ་དུམ་ཝ་རའི་མེ་ཏོག་བཞིན་དུ་དཀོན། །དལ་དང་
འབྱོར་པའི་ལུས་རྟེན་རྙེད་དཀའ་བས། །སེམས་ཡོད་སུ་ཞིག་འདི་འབྲས་མེད་པར་བྱེད། །
སྐྱེས་བུའི་ཚེ་འདི་རི་བཟར་འབབ་ཆུ་དང༌། །རླུང་ནང་མར་མེ་ལྟ་བུར་མི་བརྟན་པས། །
བདག་ཉིད་ལེགས་པར་འདོད་པའི་སྐྱེ་བོ་རྣམས། །རང་དོན་གཏན་ཇུས་སྒྲུབ་ལ་རིངས་པར་
བྱོས། །སྐྱེ་དགུ་ཐམས་ཅད་རང་གི་ལས་ལ་སྤྱོད། །དཀར་ནག་ལས་འབྲས་ནམ་ཡང་བསླུ་
-72



གྲགས་ཆེན་བཅོ་བརྒྱད་ཀྱི་སྐྱེས་བུ་གསུམ་གྱི་ལམ་རིམ་མན་ངག་མདོར་བསྡུས།
བབ་མེད། །རང་གིས་བསགས་པའི་དགེ་སྡིག་རྣམ་སྨིན་རྣམས། །གྲིབ་མ་བཞིན་དུ་འབྲལ་
མེད་རྗེས་སུ་འབྲངས། །འཁོར་དང་ཉེ་དུ་ལོངས་སྤྱོད་ཇི་སྙེད་པ། །བྱིས་པ་འཁྲུལ་བསྐྱེད་སྒྱུ་
མའི་རྟ་གླང་བཞིན། །ཚེ་འདིའི་བློ་འབྲིད་འཁོར་བའི་ལྕགས་སྒྲོག་ཡིན། །ཕྱི་མའི་ཡུལ་དུ་
སུའང་རྗེས་འབྲངས་མེད། །འདོད་ཡོན་བདེ་ལ་ཆགས་པའི་སྐྱེ་བོ་རྣམས། ཁྱི་ཕག་མི་གཙང་
ཟ་ལ་དགའ་དང་མཚུངས། །དེ་ཕྱིར་མྱ་ངན་འདས་པའི་ལམ་འདོད་པས། །འདོད་པའི་བདེ་
ལ་ཆགས་པ་སྤོང་བར་རིགས། །སྲིད་པའི་རྒྱ་མཚོ་གཏིང་མཐའ་མེད་པ་འདིར། །ཐོག་མེད་
དུས་ནས་ལས་ཉོན་དབང་གིས་གཡེངས། །ཕྱི་མཐའ་མེད་པར་ད་དུང་འཁྱམ་དགོས་ན། །
ཤེས་ལྡན་སུ་ཞིག་འདི་ལ་ཡིད་མི་འབྱུང་། །ཐོག་མེད་དུས་ནས་ལན་མང་དུ་མ་རུ། །བརྩེ་
བས་བསྐྱངས་པའི་དྲིན་ཆེན་འགྲོ་བ་རྣམས། །བཟོད་དཀའི་སྡུག་བསྔལ་དྲག་པོས་གདུངས་
གྱུར་པ། །ཡལ་བར་དོར་ནས་དེ་ལས་ཁྲེལ་བོར་མེད། །དེ་ཕྱིར་སྡུག་བསྔལ་རྒྱ་མཚོར་བྱིང་
བ་ཡི། །མགོན་མེད་འགྲོ་ལ་སྙིང་རྗེའི་སེམས་ཀྱིས་བལྟ། ། དེ་དག་སྲིད་པའི་མཚོ་ལས་
བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། ། དོན་དམ་སྤྲོལ་བྲལ་
ནམ་མཁའི་རང་བཞིན་ལ། །ཤེས་དང་ཤེས་བྱའི་མཚན་མ་མི་དམིགས་ཀྱང་། །ཀུན་རྫོབ་
རྟེན་འབྲེལ་སྒྱུ་མའི་ངང་ཚུལ་ལ། །རྣམ་དཔྱོད་བློ་ཡིས་ཚུལ་བཞིན་བསམ་པར་བྱ། །དངོས་
འཛིན་འཁྲུལ་པའི་ལྕགས་སྒྲོག་དམ་པོ་ཡིས། །ཐོག་མེད་དུས་ནས་སྲིད་པའི་བཙོན་རར་
བཅིངས། །ཕྱི་དང་ནང་གི་དངོས་རྣམས་ཇི་སྙེད་པ། །རང་སེམས་འཁྲུལ་པའི་ཆོ་འཕྲུལ་ཉིད་
ཡིན་ཕྱིར། །སྒྱུ་མ་རྨི་ལམ་དྲི་ཟའི་གྲོང་ཁྱེར་དང་། །ཆུ་ཡི་ཟླ་བ་སྨིག་རྒྱུ་ཇི་བཞིན་དུ། །སྣང་
ཞིང་སྟོང་པའི་བདེན་མེད་རྒྱ་ཡིས་བཏབ། །མ་རྟོགས་འགྲོ་ལ་སྙིང་རྗེ་ལྷག་པར་སྒོམས། །
སྒྱུ་མ་བྱེད་པ་དག་གིས་གཟུགས་སྤྲུལ་ནས། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་
ཇི་བཞིན་སྣང་བ་གང་ཡང་མེད། །འཁོར་དང་ལོངས་སྤྱོད་དེ་བཞིན་ཤེས་པར་བྱ། །ཇི་ལྟར་
-73



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེ་མཐོང་ནས། །བྱུང་ན་དགའ་ཞིང་ཤི་ན་
མི་དགའ་ལྟར། །བདེ་སྡུག་སྣ་ཚོགས་དེ་བཞིན་ཤེས་པར་བྱ། །ཇི་ལྟར་མཁའ་ལ་དྲི་ཟའི་
གྲོང་ཁྱེར་སྣང་། །གྲོང་ཁྱེར་ཕྱོགས་བཅུར་ཡོད་མིན་གཞན་ནའང་མེད། །གྲོང་ཁྱེར་མིང་ཙམ་
ཞིག་གིས་བཏགས་པར་ཟད། །ཡུལ་འཁོར་སྡེ་སྲིད་དག་ཀྱང་དེ་བཞིན་ནོ། །ཇི་ལྟར་ནམ་པ
མཁའ་དྭངས་པར་ཟླ་ཤར་བ། །དེའི་གཟུགས་བརྙན་དྭངས་པའི་མཚོར་སྣང་ཡང༌། །ཟླ་བ་།
ཆུའི་ནང་དུ་འཕོས་པ་མེད། །འགྲོ་བའི་སྐྱེ་འཆི་དག་ཀྱང་དེ་བཞིན་ནོ། །ཇི་ལྟར་སོ་ཀའི་ཉི་
མ་ཕྱེད་དུས་སུ། །སྐྱེས་བུ་སྐོམ་པས་གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུའི་ཕུང་
པོར་མཐོང་། །འདོད་ཡོན་བདེ་ལ་ཆགས་པའང་དེ་བཞིན་ནོ། །བྲག་ཕུག་རི་དང་གཅོང་རོང་
ནགས་རྣམས་སུ། །སྐྱེས་བུ་གླུ་ལེན་ངུ་དང་རྒོད་པ་ལས། །བྲག་ཆ་སྣང་ཡང་དེ་ན་ཡོད་མ་
ཡིན། །བསྟོད་སྨད་སྙན་གྲགས་དག་ཀྱང་དེ་བཞིན་ནོ། །དེ་ལྟར་སྣང་ཞིང་གྲགས་པའི་དངོས་
རྣམས་ལ། །ཞེན་མེད་སྟོང་ཉིད་རྒྱ་ཡིས་ཡང་ཡང་བཏབ། །ཉིན་དང་མཚན་དུ་གཡེལ་བ་
མེད་པར་ནི། །སྒོ་གསུམ་དཀར་པོའི་དགེ་ལ་བརྩོན་པར་བྱ། །རྫས་ལ་སེར་སྣ་སྤངས་པའི་
སྦྱིན་པ་དང༌། ཁོང་ཁྲོ་ཁོན་འཛིན་སྤངས་པའི་བཟོད་པ་དང་། །མི་དགེ་གཞི་བཅས་སྤོང་བའི་
ཚུལ་ཁྲིམས་དང་། །དགེ་ཆོས་མཐའ་དག་བསྡུད་པའི་བརྩོན་འགྲུས་དང་། །གཞན་དོན་ཕུན་
ཚོགས་གཟུགས་སྐུ་བསྐྱེད་པའི་རྒྱུ། །བྱིང་རྒོད་རྣམ་གཡེང་སྤུངས་པའི་བསམ་གཏན་དང་། །
གནས་ལུགས་ཇི་བཞིན་རྟོགས་པའི་ཤེས་རབ་གཉིས། །མཁའ་ལྟར་བརྗོད་མེད་སྤྲོས་ཀུན་
ཉེར་ཞིའི་དབྱིངས། །རང་དོན་ཕུན་ཚོགས་ཆོས་སྐུ་འགྲུབ་པའི་རྒྱུ། །ཚོགས་གཉིས་
བཞིན་ཕ་རོལ་ཕྱིན་པ་དྲུག །དོན་གཉིས་ཕུན་ཚོགས་འགྲུབ་པའི་རྒྱུ་ཡིན་ཕྱིར། །ལྷོད་པ་
མེད་པའི་བརྩོན་འགྲུས་བརྟན་པོ་ཡིས། །སྦྱིན་སོགས་དྲུག་གི་དགེ་ལ་རྟག་ཏུ་འབད། །དེ་
ལྟར་སྒྲུབ་པའི་དགེ་བ་ཇི་སྙེད་པ། །སྣ་ཚོགས་སྒྱུ་མ་ལྟ་བུའི་ཤེས་རབ་དང་། །བདག་གཞན་རང་
-74



གྲགས་ཆེན་བཅོ་བརྒྱད་ཀྱི་སྐྱེས་བུ་གསུམ་གྱི་ལམ་རིམ་མན་ངག་མདོར་བསྡུས།
སྲིད་པའི་མཚོ་ལས་བསྒྲལ་བྱའི་ཕྱིར། །བླ་མེད་བྱང་ཆུབ་ཆེན་པོའི་རྒྱུ་རུ་བསྔོ། །ཆོས་སྐུ་ཞི་
བའི་དབྱིངས་ལས་མ་གཡོས་ཀྱང་། །གང་ལ་གང་འདུལ་གཟུགས་སྐུའི་རྣམ་འཕྲུལ་གྱིས། །
ཡིད་བཞིན་ནོར་བུ་དཔག་བསམ་ཤིང་བཞིན་དུ། །འཁོར་བ་སྲིད་དུ་ཕྲིན་ལས་ངང་གིས་
འཇུག །དེ་ལྟར་མན་ངག་ཉམས་ལེན་མདོར་བསྡུས་འདི། །མང་དུ་ཐོས་པའི་དགེ་སློང་ཀུ་མ་
རས། །རིགས་རུས་ཆོ་འབྲང་མངོན་མཐོའི་དཔལ་ལྡན་པའི། ཁྲི་རྒྱལ་བསོད་ནམས་ལྡེ་ལ་
གདམས་པ་ཡིན། །དེ་ལས་བྱུང་བའི་དགེ་བ་གང་ཐོབ་དེས། །མི་ཟད་སྲིད་པའི་སྡུག་བསྔལ་
གྱིས་གཟིར་བའི། །འགྲོ་རྣམས་རྣམ་གྲོལ་བདེ་བའི་ལམ་རྙེད་ནས། །མི་གནས་མྱ་ངན་
འདས་པའི་སར་བགྲོད་ཤོག །རྒྱལ་བའི་བསྟན་པ་ཕྱོགས་ཀུན་རྒྱས་པ་དང་། །ཆོས་མཛད་
རྣམས་ཀྱི་ཆོས་སྤྱོད་འཕེལ་བ་དང་། །སྐྱེ་དགུ་རྣམས་ཀྱང་སྡིག་པའི་སེམས་སྤངས་ནས། །
དགེ་བཅུའི་དཔལ་ལ་རྟག་ཏུ་སྤྱོད་གྱུར་ཅིག །
སྐྱེས་བུ་གསུམ་གྱི་ལམ་ཉམས་སུ་བླང་བའི་མན་ངག་མདོར་བསྡུས་འདི། བསོད་
ནམས་དུ་མའི་དཔལ་གྱིས་མངོན་པར་མཐོ་བའི་ཁྲི་རྒྱལ་བསོད་ནམས་ལྡེའི་གསུང་གིས་
བསྐུལ་ནས། དགེ་སློང་གཞོན་ནུ་བློ་གྲོས་ཀྱིས་སྦྱར་བའོ། །དགེའོ།། །།
-75



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །བློ་སྦྱོང་ཚིག་བརྒྱད་མ་བཞུགས་སོ། །
དགེ་བཤེས་གླང་རི་ཐང་པ།
༄༅། །བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི།།
དོན་མཆོག་འགྲུབ་པའི་བསམ་པ་ཡིས། །རྟག་ཏུ་གཅེས་པར་འཛིན་པར་ཤོག །གང་དུ་སུ་
དག་འགྲོགས་པའི་ཚེ། །བདག་ཉིད་ཀུན་ལས་དམན་ལྟ་ཞིང་། །གཞན་ལ་བསམ་པ་ཐག་པ་
ཡིས། །རང་ལས་མཆོག་ཏུ་འཛིན་པར་ཤོག །སྤྱོད་ལམ་ཀུན་ཏུ་རང་རྒྱུད་ལ། །རྟོག་ཅིང་
ཉོན་མོངས་སྐྱེས་མ་ཐག །བདག་གཞན་མ་རུངས་བྱེད་པས་ན། །བཙན་ཐབས་གདོང་ནས་
བཟློག་པར་ཤོག །རང་བཞིན་ངན་པའི་སེམས་ཅན་ནི། །སྡིག་སྡུག་དྲག་པོས་ནོན་མཐོང་
ཚེ། །རིན་ཆེན་གཏེར་དང་འཕྲད་པ་བཞིན། །རྙེད་པར་དཀའ་བས་གཅེས་འཛིན་ཤོག །
བདག་ལ་གཞན་གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་པའི། །གྱོད་ཁ་རང་
གིས་ལེན་པ་དང་། །རྒྱལ་ཁ་གཞན་ལ་འབུལ་བར་ཤོག །གང་ལ་བདག་གིས་ཕན་བཏགས་
པའི། །རེ་བ་ཆེ་བ་གང་ཞིག་གིས། །ཤིན་ཏུ་མི་རིགས་བྱེད་ནའང་། །བཤེས་གཉེན་དམ་པར
ལྟ་བར་ཤོག །མདོར་ན་དངོས་དང་བརྒྱུད་པ་ཡིས། །ཕན་བདེ་མ་རྣམས་ཀུན་ལ་འབུལ། །
མ་ཡི་གནོད་དང་སྡུག་བསྔལ་ཀུན། །ལ་ལེན་པར་ཤོག །དེ་དག་ཀུན་
ཀྱང་ཆོས་བརྒྱད་ཀྱི། །རྟོག་པའི་དྲི་མས་མ་སྦགས་ཤིང་། །ཆོས་ཀུན་སྒྱུ་མར་ཤེས་པའི་བློས།།
ཞེན་མེད་འཆིང་བ་ལས་གྲོལ་ཤོག །ཅེས་པ་འདི་ནི་དགེ་བའི་བཤེས་གཉེན་གླང་རི་ཐང་པས་མཛད་པའོ།། །།སང་བ་
-76



བློ་སྦྱོང་དོན་བདུན་མའི་རྩ་བ།
༄༅། །ཐེག་པ་ཆེན་པོའི་གདམས་ངག་བློ་སྦྱོང་དོན་
བདུན་མའི་རྩ་བ་བཞུགས་སོ། །
བྱ་འཆད་ཁ་བས་མཛད།
༄༅། །ཨོཾ་སྭསྟི། ཐེག་པ་ཆེན་པོའི་གདམས་ངག་བློ་སྦྱོང་གི་སྐོར་ལ། འཁྲིད་ཚུལ་མི་འདྲ་བ་དུ་མ་ཡོད་ཀྱང་། དགེ་བའི་བཤེས་གཉེན་
འཆད་ཁ་བའི་ལུགས་ཀྱིས་དོན་བདུན་དུ་མཛད་དེ། སྔོན་འགྲོ་རྟེན་གྱི་ཆོས་བསྟན་པ། དངོས་གཞི་བྱང་ཆུབ་ཀྱི་སེམས་སྦྱོང་བ། །རྐྱེན་ངན་བྱང་ཆུབ་ཀྱི་ལམ་དུ་
ཁྱེར་བ། །ཚེ་གཅིག་གི་ཉམས་ལེན་དྲིལ་ནས་བསྟན་པ། །བློ་འབྱོངས་པའི་ཚད། །བློ་སྦྱོང་གི་དམ་ཚིག །བློ་སྦྱོང་གི་བསླབ་བྱ་དང་བདུན་གྱི། དང་པོ་ནི།
དང་པོ་སྔོན་འགྲོ་དག་ལ་བསླབ། །ཅེས་གསུངས་ཏེ། དེ་ལ་གསུམ། དལ་འབྱོར་རྙེད་དཀའ། འཆི་བ་མི་རྟགས། འཁོར་བའི་ཉེས་
དམིགས་བསྒོམ་པའོ། །གཉིས་པ་དངོས་གཞི་བྱང་ཆུབ་ཀྱི་སེམས་སྦྱོང་བ་ལ་གཉིས། དོན་དམ་དང༌། ཀུན་རྫོབ་བོ། །དང་པོ་ལ་གསུམ། སྦྱོར་བ། དངོས་
གཞི། རྗེས་སོ། །དང་པོ་ནི། སྐྱབས་སེམས། གསོལ་གདབ། ཡན་ལག་བདུན་པ་འབུལ། ལུས་བསྲང་། དབུགས་ཉེར་གཅིག་ཏུ་མ་འཁྲུགས་པར་བགྲངས།
གཉིས་པ་ནི། ཆོས་རྣམས་རྨི་ལམ་ལྟ་བུར་བསམ། །མ་སྐྱེས་རིག་པའི་གཤིས་ལ་དཔྱད། །གཉེན་པོ་
ཉིད་ཀྱང་རང་སར་གྲོལ། །ལམ་གྱི་ངོ་བོ་ཀུན་གཞིའི་ངང་དུ་བཞག །གསུམ་པ་ནི། །ན་མཚམས་
སྒྱུ་མའི་སྐྱེས་བུར་བྱ། གཉིས་པ་ཀུན་རྫོབ་བྱང་ཆུབ་སེམས་བསྒོམ་པ་ལ་གཉིས། མཉམ་གཞག་དང་། རྗེས་ཐོབ་བོ། །དང་པོ་ནི། གཏོང་
ལེན་གཉིས་པོ་སྤེལ་མར་སྦྱང་། །དེ་གཉིས་རླུང་ལ་བསྐྱོན་པར་བྱ། གཉིས ལ་ ནི། །ཡུལ་གསུམ་དུག་
གསུམ་དགེ་རྩ་གསུམ། །སྤྱོད་ལམ་ཀུན་ཏུ་ཚིག་གིས་སྦྱང་། །ལེན་པའི་གོ་རིམ་རང་ནས་
བརྩམས། །གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྣོད་བཅུད་སྡིག་པས་གང་བའི་ཚེ། །རྐྱེན་ངན་
བྱང་ ཆུབ་ ལམ་ དུ་ བསྒྱུར། ཞེས་གསུངས་ཏེ། འདི་ལ་གཉིས། བསམ་པ་དང་། སྦྱོར་བའོ། །དང་པོ་ལགཉིས། ཀུན་རྫོབ་དག། དོན་དམམོ།།
དང་པོ་ནི། ལེ་ལན་ཐམས་ཅད་གཅིག་ལ་བདའ། །ཀུན་ལ་བཀའ་དྲིན་ཆེ་བར་བསྒོམ། །གཉིས་པ་ནི།
-77



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
འཁྲུལ་སྣང་སྐུ་བཞིར་བསྒོམ་པ་ཡི། །སྟོང་ཉིད་སྲུང་བ་བླ་ན་མེད། གཉིས་ལ་སྦྱོར་བས་སྒྲུང་བ་ནི། །སྦྱོར་བ་
བཞི་ཚོགས་བསགས། སྡིག་པ་སྦྱང༌། གདོན་ལ་མཆོད། ཆོས་སྐྱོང་མཆོད་པ། མན། ལྡན་ཐབས་ཀྱི་མཆོག །འཕྲལ་ལ་གང་
ཐུག་བསྒོམ་དུ་སྦྱང་། །བཞི་པ་ཚེ་གཅིག་ཉམས་ལེན་དྲིལ་ནས་བསྟན་པ་ནི། མན་ངག་སྙིང་པོ་མདོར་བསྡུས་པ། །
སྟོབས་ལྔ་འཕན་པའི། གོམས་པའི། དཀར་པོ་ས་བོན་གྱི། སུན་འབྱིན་པའི། སྨོན་ལམ་གྱི། མཆན། དག་དང་སྦྱར་བར་བྱ། །
ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་༡སྤྱོད་ལམ་བཙོས། །ལྔ་པ་འབུངས་པའི་
ཚད་བསྟན་པ་ནི། ཆོས་ཀུན་དགོངས་པ་གཅིག་༣ཏུ་འདུས། །དཔང་པོ་རང་ བཞིན་ གྱི་ གཉིས་ཀྱི་གཙོ་བོ་
བཟུང་། །ཡིད་བདེ་འབའ་༤ཞིག་རྒྱུན་དུ་བསྟེན། །ཡེངས་(ཀྱང་ཐུབ་ན་འབྱོངས་པ་ཡིན། །དྲུག
པ་བློ་སྦྱོང་གི་དམ་ཚིག་བསྟན་པ་ནི། སྤྱི་དོན་གསུམ་ཁས་བླངས་དང་མ་འགལ་བ། ཐོ་ཅོར་མ་སོང་བ། ཕྱོགས་རེས་མ་ལྟུང་བ་སྟེ། མཆན། ལ་
རྟག་ཏུ་བསླབ། །བདུན་པ་བསྒྱུར་ལ་རང་སོར་བཞག །ཡན་ལག་ཉམས་པ་བརྗོད་མི་བྱ། །
གཞན་ཕྱོགས་གང་ཡང་མི་བསམ་མོ། །ཉོན་མོངས་གང་ཆེ་(སྔོན་ལ་སྦྱངས། །འབྲས་བུར་རེ་
བ༦ཐམས་ཅད་སྦྱང་། །དུག་ཅན་གྱི་ཟས་༧སྤངས། གཞུང་བཟང་པོ་མ་བསྟེན། ཤགས་ངན་༩
མ་རྒོད། འཕྲང་མ་བསྒུག །གནད་༡༠ལ་མི་དབབ། མཛོ་ཁལ་གླང་ལ་མི་འབྱོ། མགྱོགས་༡༢
ཀྱི་རྩེ་མ་གཏོར། གཏོ་ལོག་མི་བྱ། ལྷ་བདུད་དུ་མི་དབབ། སྐྱིད་ཀྱི་ཡན་ལག་༡༠ཏུ་སྡུག་མ་
ཚོལ། བདུན་པ་བློ་སྦྱོང་གི་བསླབ་བྱ་བསྟན་པ་ནི། རྣལ་འབྱོར་༡ཐམས་ཅད་གཅིག་གིས་བྱ། །ལོག་གནོན་
ཐམས་ཅད་གཅིག་གིས་བྱ། །ཐོག་མཐའ་གཉིས་ལ་བྱ་བ་གཉིས། །གཉིས་པོ་འབྱོར་རྒུད་གཉིས་སོ། །
གང་༤བྱུང་བཟོད་པར་བྱ། །གཉིས པོཆོས་སྤྱི་དང་བློ་སྦྱོང་གི་དམ་ཚིག །།སྲོག་དང་བསྡོས་ལ་བསྲུང་། །དཀའ་བ་
གསུམ་ལ་ཉོན་མོངས་པ་སྐྱེས་པ་ན། དྲན་པ་བཟློག་པ་རྒྱུན་ཆོད་པ་གསུམ་དཀའ་བ་བསླབ་པར་བྱ། །༧རྒྱུ་ཡི་གཙོ་བོ་བླ་མ་
འཇམ་དཔལ། ཆོས་ཉམས་སུ་ལོན། ཆོས་ཀྱི་མཐུན་རྐྱེན་འཛོམ་པ་སྟེ། རྣམ་གསུམ་བླང་། ། ཉམས་པ་མེད་པ་ནས་གུས་སྤྲོ་བ།
བསླབ་བྱ། རྣམ་གསུམ་བསྒོམ། འབྲལ་མེད་ལུས་ངག་ཡིད་གསུམ་དགོད་པ་དང་། གསུམ་དང་ལྡན་པར་བྱ། །
ཡུལ་ལ་ཕྱོགས་༡མེད་དག་ཏུ་སྤྱོད། ཁྱབ་དང་གཏིང་འབྱོངས་ཀུན་ལ་གཅེས། །བཀོལ་༡༡བ་3
་
-78



བློ་སྦྱོང་དོན་བདུན་མའི་རྩ་བ།
རྣམས་ལ་རྟག་ཏུ་བསྒོམ། །རྐྱེན་གཞན་དག་ལ་ལྟོས་མི་བྱ། །ད་རེས་གཙོ་བོ་ཉམས་སུ་བླང་། །
གོ་༡༤ལོག་མི་བྱ། རོས་ ༡༥འཇོག་མི་བྱ། དོལ་ཆོད་དུ་༡༦དུ་སྦྱང་། བརྟག་དཔྱད་༡༧གཉིས་
ཀྱིས་ཐར་བར་བྱ། ཡུས་༡༨མ་སྒོམས། ཀོ་ལོང་༡༩མ་སྡོམས། ཡུད་ཙམ་༢༠པ་མི་བྱ། འོར་
ཆེམ་འདོད། ཅེས་སོ། །དེ་ལྟ་བུའི་བསླབ་བྱ་ལ་ལེགས་པར་བསླབ་པས། སྙིགས་མ་ལྔ་པོ་བདོ་བ་འདི། བཟོད་པ། འདུན་པ། རོ།
མྱང༌། སྙིང་ རྗེ། གཉེར་ སེམས། ཡི་ རང༌། བྱང་ཆུབ་ལམ་དུ་བསྒྱུར་བ་ཡིན། །གདམས་ངག་གི་ཁུངས་སྨོས་པ་ནི། མན་ངག་
བདུད་རྩིའི་སྙིང་པོ་འདི། །གསེར་གླིང་པ་ནས་བརྒྱུད་པ་ཡིན། །རྣལ་འབྱོར་གྱི་དབང་ཕྱུག་ཆེན་པོ་འཆད་ཀབ་རང་
ཉིད་ཐུགས་ལེགས་པར་འབྱོངས་པ་ལ་བརྟེན་གདམས་ངག་ལ་ཆེད་དུ་བརྗོད་པ་ནི། སྔོན་སྦྱངས་ལས་ཀྱི་འཕྲོ་སད་པས། །རང་
མོས་པ་མང་བའི་རྒྱུས། །སྡུག་བསྔལ་གཏམ་ངན་ཁྱད་བསད་ནས། །བདག་འཛིན་འདུལ་
བའི་གདམས་ངག་ཞུས། །ད་ནི་ཤི་ཡང་མི་འགྱོད་དོ། །ཞེས་སོ། །དེ་ལྟར་རྩ་ཚིག་འདི་ལ་རྒྱས་བསྡུས་དང་གོ་རིམ་
འདྲ་མིན་མང་ནའང་། འདིར་རྒྱལ་སྲས་ཐོགས་མེད་རིན་པོ་ཆེའི་ཁྲིད་ཡིག་ཇི་ལྟ་བ་བཞིན་བཀོད་པའོ། །མངྒ་ལཾ།། །།གི་
-79



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །ས་བཟང་པཎ་ཆེན་བློ་གྲོས་རྒྱལ་མཚན་ཞབས་ཀྱི་བློ་སྦྱོང་
དོན་བདུན་མའི་འགྲེལ་པ་ལས་ཕྱུང་བའི་རྩ་ཚིག
༄༅། །དང་པོ་སྔོན་འགྲོ་དག་ལ་བསླབ། །དངོས་གཞི་གཏོང་ལེན་སྤེལ་མར་
སྦྱང་། །དེ་གཉིས་རླུང་ལ་བསྐྱོན་པར་བྱ། །ལེན་པའི་གོ་རིམ་རང་ནས་བརྩམ། །ཡུལ་གསུམ་
དུག་གསུམ་དགེ་རྩ་གསུམ། །རྗེས་ཀྱི་མན་ངག་མདོར་བསྡུས་པའོ། །སྤྱོད་ལམ་ཀུན་ལ་
ཚིག་གིས་སྦྱང་། །སྣོད་བཅུད་སྡིག་པས་གང་བའི་ཚེ། །རྐྱེན་ངན་བྱང་ཆུབ་ལམ་དུ་བསྒྱུར། །
འཕྲལ་ལ་གང་ཐུག་སྒོམ་དུ་སྦྱར། །གཉིས་པོས་ཚང་ན་ཐམས་ཅད་བླངས། །བཀོལ་བ
རྣམས་ལ་རྟག་ཏུ་བསྒོམ། །ལེ་ལན་ཐམས་ཅད་གཅིག་ལ་གདའ། །ཀུན་ལ་བཀའ་དྲིན་ཆེ་
བར་བསྒོམས། །མན་ངག་སྙིང་པོ་མདོར་བསྡུས་པ། །སྟོབས་ལྔ་དག་ལ་སྦྱར་བར་བྱ། །ཐེག་
ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་གོམས་པ་གཅེས། །ཆོས་ཀུན་དགོངས་
པ་གཅིག་ཏུ་འདུས། །དཔང་པོ་གཉིས་ཀྱིས་གཙོ་བོ་བཟུང་། །ཡིད་བདེ་འབའ་ཞིག་རྒྱུན་དུ་
བསྟེན། །སྤྱི་དོན་གསུམ་ལ་རྟག་ཏུ་བསླབ། །འདུན་པ་བསྒྱུར་ལ་རང་སོར་གཞག །ཡན་
ལག་ཉམས་པ་རྣམས་མི་བརྗོད། །ཉོན་མོངས་གང་ཆེ་སྔོན་ལ་སྦྱང་། །འབྲས་བུ་རེ་བ་ཐམས་
ཅད་སྤང་། །དུག་ཅན་ཟས་སྤང་འགྲོགས་སྙིང་མིན། །ཤགས་ངན་འཕྲང་སྒུགས་མི་བྱ་ཞིང་།།
གནད་ལ་མི་དབབ་ཁལ་མི་བསྒྱུར། །འགྱོག་རྩེ་མི་གཏོད་གཏོ་བཟློག་མིན། །ལྷ་མཆོག་
བདུད་དུ་མི་དབབ་ཅིང་། །སྐྱིད་ཀྱི་ཡན་ལག་སྡུག་མི་ཚོལ། །རྣལ་འབྱོར་ཐམས་ཅད་གཅིག་
གིས་བྱ། །ལོག་ནོན་ཐམས་ཅད་གཅིག་གིས་བྱ། །ཐོག་མཐའ་གཉིས་ལ་བྱ་བ་གཉིས། །།
གཉིས་པོ་གང་བྱུང་བཟོད་པར་བྱ། །གཉིས་པོ་སྲོག་དང་བསྡོས་ཏེ་བསྲུང་། །དཀའ་བ་གསུམ་སོ
-80



བློ་སྦྱོང་དོན་བདུན་མའི་རྩ་ཚིག
ལ་རྟག་ཏུ་བསླབ། །རྒྱུ་ཡི་གཙོ་བོ་རྣམ་གསུམ་བླངས། །ཉམས་པ་མེད་པ་རྣམ་གསུམ་
བསྒོམ། །གནས་གྲོགས་འཚོ་བ་རྣམ་དག་བསྟེན། །འབྲས་མེད་གསུམ་དང་ལྡན་པར་བྱ། །
སྦྱོར་ར་བ་བཞི་ལྡན་ཐབས་ཀྱི་མཆོག །ཡུལ་ལ་ཕྱོགས་མེད་དག་ཏུ་སྦྱང་། ཁྱབ་དང་གཏིང་
འབྱོངས་ཀུན་ལ་གཅེས། །རྐྱེན་གཞན་དག་ལ་ལྟོས་མི་བྱ། །ད་རེས་གཙོ་བོ་ཉམས་སུ་
བླངས། །གོ་ལོག་མི་བྱ་རེས་འཇོག་མིན། །དོལ་ཆོད་བྱ་ཞིང་རྟོག་དཔྱོད་བྱ། །ཡུས་དང་ཀོ་
ལོང་མི་བྱ་ཞིང་། །ཡུད་ཙམ་མི་བྱ་བསྔགས་འདོད་མིན། །བདེ་དང་སྡུག་བསྔལ་གང་བྱུང་
ཡང་། །ལམ་གྱི་གྲོགས་སུ་ཤེས་པར་བྱ། །བརྟན་པ་ཐོབ་ནས་གསང་བ་བསྟེན། །ཀུན་རྫོབ་
སྒྱུ་མ་ལྟ་བུར་ལྟ། །དོན་དམ་སྟོང་ཉིད་ཟབ་མོ་བསྒོམ། །སྙིགས་མ་ལྔ་པོ་བདོ་བ་འདི། །བྱང་
ཆུབ་ལམ་དུ་བསྒྱུར་བ་ཡིན། །མན་ངག་བདུད་རྩིའི་སྙིང་པོ་འདི། །གསེར་གླིང་པ་ལས་རྙེད་
པ་ཡིན། །འདི་དོན་བསྒོམས་ནས་འགྲོ་ཀུན་གྱིས། །བྱང་ཆུབ་ཆེན་པོ་ཐོབ་གྱུར་ཅིག། །།
-81



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཚ། །ཞེན་པ་བཞི་བྲལ་གྱི་གདམས་པ་བཞུགས། །༄༅
རྗེ་བཙུན་འཇམ་དཔལ་དབྱངས་ཀྱིས་མཛད།
༄༅། །ཨོཾ་སྭསྟི་སིདྡྷཾ། བླ་མ་ས་སྐྱ་པ་ཆེན་པོ་དགུང་ལོ་བཅུ་གཉིས་བཞེས་པའི་ཚེ།
འཕགས་པ་འཇམ་པའི་དབྱངས་ཀྱི་སྒྲུབ་པ་ཟླ་བ་དྲུག་མཛད་པས། དུས་གཅིག་གི་ཚེ་འོད་
ཚོགས་ཀྱི་དབུས་ན་རིན་པོ་ཆེའི་ཁྲི་གཅིག་གི་སྟེང་ན་རྗེ་བཙུན་འཇམ་དབྱངས་དམར་སེར་
ཆོས་འཆད་ཀྱི་ཕྱག་རྒྱ་ཅན། བཟང་པོའི་སྟབས་ཀྱིས་བཞུགས་པ། འཁོར་བྱང་ཆུབ་སེམས་
དཔའ་གཉིས་གཡས་གཡོན་དུ་གནས་པ་མངོན་སུམ་དུ་གཟིགས་ཏེ་གཙོ་བོའི་ཞལ་ནས།
ཚེ་འདི་ལ་ཞེན་ན་ཆོས་པ་མིན། །
ཁམས་གསུམ་ལ་ཞེན་ན་ངེས་འབྱུང་མིན། །
བདག་དོན་ལ་ཞེན་ན་བྱང་སེམས་མིན། །
འཛིན་པ་བྱུང་ན་ལྟ་བ་མིན། །
ཞེས་གསུངས་པའི་དོན་ལ་དཔྱད་པས། ཕ་རོལ་ཏུ་ཕྱིན་པའི་ལམ་གྱི་ཉམས་ལེན་
ཐམས་ཅད་ཞེན་པ་བཞི་དང་བྲལ་བའི་བློ་སྦྱོང་དུ་འདུ་བར་དགོངས་ཏེ། ཆོས་ཐམས་ཅད་ལ་
ངེས་ཤེས་ཁྱད་པར་ཅན་ཐོབ་པ་ཡིན་ནོ། །ས་མཱཔ་མི་ཐི།། །།
-82



རྒྱལ་སྲས་ལག་ལེན།
༄༅། །རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་བཞུགས་སོ། །
རྒྱལ་སྲས་ཐོགས་མེད་ཀྱིས་མཛད།
༄༅། །ན་མོ་ལོ་ཀེ་ཤྭ་རཱ་ཡ། གང་གིས་ཆོས་ཀུན་འགྲོ་འོང་མེད་གཟིགས་ཀྱང་། །
འགྲོ་བའི་དོན་ལ་གཅིག་ཏུ་བརྩོན་མཛད་པའི། །བླ་མ་མཆོག་དང་སྤྱན་རས་གཟིགས་
མགོན་ལ། །རྟག་ཏུ་སྒོ་གསུམ་གུས་པས་ཕྱག་འཚལ་ལོ། །ཕན་བདེའི་འབྱུང་གནས་རྫོགས་
པའི་སངས་རྒྱས་རྣམས། །དམ་ཆོས་བསྒྲུབས་ལས་བྱུང་སྟེ་དེ་ཡང་ནི། །དེ་ཡི་ལག་ལེན་ཤེས་
ལ་རག་ལས་པས། །རྒྱལ་སྲས་རྣམས་ཀྱི་ལག་ལེན་བཤད་པར་བྱ། །དལ་འབྱོར་གྲུ་ཆེན་
རྙེད་དཀའ་ཐོབ་དུས་འདིར། །བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །ཉིན་
དང་མཚན་དུ་གཡེལ་བ་མེད་པར་ནི། །ཉན་སེམས་བསྒོམ་པ་རྒྱལ་སྲས་ལག་ལེན་ཡིན། །
གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །དགྲ་ཡི་ཕྱོགས་ལ་ཞེ་སྡང་མེ་ལྟར་འབར།།
བླང་དོར་བརྗེད་པའི་གཏི་མུག་མུན་ནག་ཅན། །ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །
ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །རྣམ་གཡེང་མེད་པས་དགེ་སྦྱོར་ངང་
གིས་འཕེལ། །རིག་པ་དྭངས་པས་ཆོས་ལ་ངེས་ཤེས་སྐྱེ། །དབེན་པ་བསྟེན་པ་རྒྱལ་སྲས་ལག་
ལེན་ཡིན། །ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །འབད་པས་བསྒྲུབས་
པའི་ནོར་རྫས་ཤུལ་དུ་ལུས། །ལུས་ཀྱི་མགྲོན་ཁང་རྣམ་ཤེས་མགྲོན་པོས་འབོར། །ཚེ་འདི་
བློས་བཏང་རྒྱལ་སྲས་ལག་ལེན་ཡིན། །གང་དང་འགྲོགས་ན་དུག་གསུམ་འཕེལ་འགྱུར་
ཞིང་། །ཐོས་བསམ་སྒོམ་པའི་བྱ་བ་ཉམས་འགྱུར་ལ། །བྱམས་དང་སྙིང་རྗེ་མེད་པར་པར་སྒྱུར་
-83



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བྱེད་པའི། །གྲོགས་ངན་སྤོང་བ་རྒྱལ་སྲས་ལག་ལེན་ཡིན། །གང་ཞིག་བརྟེན་ན་ཉེས་པ་ཟད་
འགྱུར་ཞིང་། །ཡོན་ཏན་ཡར་ངོའི་ཟླ་ལྟར་འཕེལ་འགྱུར་བའི། །བཤེས་གཉེན་དམ་པ་རང་
གི་ལུས་བས་ཀྱང་། །གཅེས་པར་འཛིན་པ་རྒྱལ་སྲས་ལག་ལེན་ཡིན། །རང་ཡང་འཁོར་བའི་
བཙོན་རར་བཅིངས་པ་ཡི། །འཇིག་རྟེན་ལྷ་ཡིས་སུ་ཞིག་བསྐྱབ་པར་ནུས། །དེ་ཕྱིར་གང་ལ་
སྐྱབས་ན་མི་བསླུ་བའི། །དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན། །ཤིན་ཏུ་
བཟོད་དཀའི་ངན་སོང་སྡུག་བསྔལ་རྣམས། །སྡིག་པའི་ལས་ཀྱི་འབྲས་བུར་ཐུབ་པས་
གསུངས། །དེ་ཕྱིར་སྲོག་ལ་བབ་ཀྱང་སྡིག་པའི་ལས། །ནམ་ཡང་མི་བྱེད་རྒྱལ་སྲས་ལག་
ལེན་ཡིན། །སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། །ཡུད་ཙམ་ཞིག་གིས་འཇིག་པའི་
ཆོས་ཅན་ཡིན། །ནམ་ཡང་མི་འགྱུར་ཐར་པའི་གོ་འཕང་མཆོག །དོན་དུ་གཉེར་བ་རྒྱལ་སྲས་
ལག་ལེན་ཡིན། །ཐོག་མེད་དུས་ནས་བདག་ལ་བརྩེ་བ་ཡི། །མ་རྣམས་སྡུག་ན་རང་བདེས་
ཅི་ཞིག་བྱ། །དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །བྱང་ཆུབ་སེམས་བསྐྱེད་
རྒྱལ་སྲས་ལག་ལེན་ཡིན། །སྡུག་བསྔལ་མ་ལུས་བདག་བདེ་འདོད་ལས་བྱུང༌། །རྫོགས་
པའི་སངས་རྒྱས་གཞན་ཕན་སེམས་ལས་འཁྲུངས། །དེ་ཕྱིར་བདག་བདེ་གཞན་གྱི་སྡུག་
བསྔལ་དག །ཡང་དག་བརྗེ་བ་རྒྱལ་སྲས་ལག་ལེན་ཡིན། །སུ་དག་འདོད་ཆེན་དབང་གིས་
བདག་གི་ནོར། །ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང་། །ལུས་དང་ལོངས་སྤྱོད་
དུས་གསུམ་དགེ་བ་རྣམས། །དེ་ལ་བསྔོ་བ་རྒྱལ་སྲས་ལག་ལེན་ཡིན། །བདག་ལ་ཉེས་པ་
ཅུང་ཟད་མེད་བཞིན་དུ། །གང་དག་བདག་གིས་མགོ་བོ་གཅོད་བྱེད་ནའང་། །སྙིང་རྗེའི་
དབང་གིས་དེ་ཡི་སྡིག་པ་རྣམས། །བདག་ལ་ལེན་པ་རྒྱལ་སྲས་ལག་ལེན་ཡིན། །འགའ་
ཞིག་བདག་ལ་མི་སྙན་སྣ་ཚོགས་པ། །སྟོང་གསུམ་ཁྱབ་པར་སྒྲོག་པར་བྱེད་ན་ཡང་། །
བྱམས་པའི་སེམས་ཀྱིས་སླར་ཡང་དེ་ཉིད་ཀྱི། །ཡོན་ཏན་བརྗོད་པ་རྒྱལ་སྲས་ལག་ལེན་
-84



རྒྱལ་སྲས་ལག་ལེན།
ཡིན། །འགྲོ་མང་འདུས་པའི་དབུས་སུ་འགའ་ཞིག་གིས། །མཚངས་ནས་བྲུས་ཤིང་ཚིག་
ངན་སྨྲ་ན་ཡང་། །དེ་ལ་དགེ་བའི་བཤེས་ཀྱི་འདུ་ཤེས་ཀྱིས། །གུས་པར་འདུད་པ་རྒྱལ་སྲས་
ལག་ལེན་ཡིན། །བདག་གིས་བུ་བཞིན་གཅེས་པར་བསྐྱངས་པའི་མིས། །བདག་ལ་དགྲ་
བཞིན་ལྟ་བར་བྱེད་ན་ཡང་། །ནད་ཀྱིས་བཏབ་པའི་བུ་ལ་མ་བཞིན་དུ། །ལྷག་པར་བརྩེ་བ་
རྒྱལ་སྲས་ལག་ལེན་ཡིན། །རང་དང་མཉམ་པའམ་དམན་པའི་སྐྱེ་བོ་ཡིས། །ང་རྒྱལ་དབང་
གིས་བརྙས་ཐབས་བྱེད་ན་ཡང་། །བླ་མ་བཞིན་དུ་གུས་པས་བདག་ཉིད་ཀྱི། །སྤྱི་བོར་ལེན་
པ་རྒྱལ་སྲས་ལག་ལེན་ཡིན། །འཚོ་བས་ཕོངས་ཤིང་རྟག་ཏུ་མི་ཡིས་བརྙས། །ཚབས་
ཆེན་ནད་དང་གདོན་གྱིས་བཏབ་ཀྱང་སླར། །འགྲོ་ཀུན་སྡིག་སྡུག་བདག་ལ་ལེན་བྱེད་ཅིང་།།
ཞུམ་པ་མེད་པ་རྒྱལ་སྲས་ལག་ལེན་ཡིན། །སྙན་པར་གྲགས་ཤིང་འགྲོ་མང་སྤྱི་བོས་བཏུད།།
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང་། །སྲིད་པའི་དཔལ་འབྱོར་སྙིང་པོ་མེད་གཟིགས་
ནས། ཁེངས་པ་མེད་པ་རྒྱལ་སྲས་ལག་ལེན་ཡིན། །རང་གི་ཞེ་སྡང་དགྲ་བོ་མ་ཐུལ་ན། །ཕྱི་
རོལ་དགྲ་བོ་བཏུལ་ཞིང་འཕེལ་བར་འགྱུར། །དེ་ཕྱིར་བྱམས་དང་སྙིང་རྗེའི་དམག་དཔུང་
གིས། །རང་རྒྱུད་འདུལ་བ་རྒྱལ་སྲས་ལག་ལེན་ཡིན། །འདོད་པའི་ཡོན་ཏན་ལན་ཚྭའི་ཆུ་
དང་འདྲ། །ཇི་ཙམ་སྤྱད་ཅིང་སྲེད་པ་འཕེལ་བར་འགྱུར། །གང་ལ་ཞེན་ཆགས་སྐྱེ་བའི་དངོས་
པོ་རྣམས། །འཕྲལ་ལ་སྤོང་བ་རྒྱལ་སྲས་ལག་ལེན་ཡིན། །ཇི་ལྟར་སྣང་བ་འདི་དག་རང་གི་
སེམས། །སེམས་ཉིད་གདོད་ནས་སྤྲོས་པའི་མཐའ་དང་བྲལ། །དེ་ཉིད་ཤེས་ནས་གཟུང་
འཛིན་མཚན་མ་རྣམས། །ཡིད་ལ་མི་བྱེད་རྒྱལ་སྲས་ལག་ལེན་ཡིན། །ཡིད་དུ་འོང་བའི་ཡུལ་
དང་ཕྲད་པ་ན། །དབྱར་གྱི་དུས་ཀྱི་འཇའ་ཚོན་ཇི་བཞིན་དུ། །མཛེས་པར་སྣང་ཡང་བདེན་
པར་མེད་ལྟ་ཞིང་། །ཞེན་ཆགས་སྤོང་བ་རྒྱལ་སྲས་ལག་ལེན་ཡིན། །སྡུག་བསྔལ་སྣ་ཚོགས་
རྨི་ལམ་བུ་ཤི་ལྟར། །འཁྲུལ་སྣང་བདེན་པར་བཟུང་པས་ཨ་ཐང་ཆད། །དེ་ཕྱིར་མི་མཐུན་
-85



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྐྱེན་དང་ཕྲད་པའི་ཚེ། །འཁྲུལ་པར་ལྟ་བ་རྒྱལ་སྲས་ལག་ལེན་ཡིན། །བྱང་ཆུབ་འདོད་པས་
ལུས་ཀྱང་བཏང་དགོས་ན། །ཕྱི་རོལ་དངོས་པོ་རྣམས་ལ་སྨོས་ཅི་དགོས། །དེ་ཕྱིར་ལན་དང་
རྣམ་སྨིན་མི་རེ་བའི། །སྦྱིན་པ་གཏོང་བ་རྒྱལ་སྲས་ལག་ལེན་ཡིན། །ཚུལ་ཁྲིམས་མེད་པར་
རང་དོན་མི་འགྲུབ་ན། །གཞན་དོན་སྒྲུབ་པར་འདོད་པ་གད་མོའི་གནས། །དེ་ཕྱིར་སྲིད་པའི་
འདུན་པ་མེད་པ་ཡི། །ཚུལ་ཁྲིམས་བསྲུང་བ་རྒྱལ་སྲས་ལག་ལེན་ཡིན། །དགེ་བའི་ལོངས་
སྤྱོད་འདོད་པའི་རྒྱལ་སྲས་ལ། །གནོད་བྱེད་ཐམས་ཅད་རིན་ཆེན་གཏེར་དང་མཚུངས། །དེ་
ཕྱིར་ཀུན་ལ་ཞེ་འགྲས་མེད་པ་ཡི། །བཟོད་པ་བསྒོམ་པ་རྒྱལ་སྲས་ལག་ལེན་ཡིན། །རང་
དོན་འབའ་ཞིག་སྒྲུབ་པའི་ཉན་རང་ཡང་། །མགོ་ལ་མེ་ཤོར་བཟློག་ལྟར་བརྩོན་མཐོང་ན། །
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །བརྩོན་འགྲུས་རྩོམ་པ་རྒྱལ་སྲས་ལག་ལེན་
ཡིན། །ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་པ
ཤེས་བྱས་ནས། །གཟུགས་མེད་བཞི་ལས་ཡང་དག་འདས་པ་ཡི། །བསམ་གཏན་བསྒོམ་པ་
རྒྱལ་སྲས་ལག་ལེན་ཡིན། །ཤེས་རབ་མེད་ན་ཕ་རོལ་ཕྱིན་ལྔ་ཡིས། །རྫོགས་པའི་བྱང་ཆུབ་
ཐོབ་པར་མི་ནུས་པས། །ཐབས་དང་ལྡན་ཅིང་འཁོར་གསུམ་མི་རྟོག་པའི། །ཤེས་རབ་
བསྒོམ་པ་རྒྱལ་སྲས་ལག་ལེན་ཡིན། །རང་གིས་འཁྲུལ་པ་རང་གིས་མ་བརྟགས་ན། །ཆོས་
པའི་གཟུགས་ཀྱིས་ཆོས་མིན་བྱེད་སྲིད་པས། །དེ་ཕྱིར་རྒྱུན་དུ་རང་གི་འཁྲུལ་པ་ལ། །
བརྟགས་ནས་སྤང་བ་རྒྱལ་སྲས་ལག་ལེན་ཡིན། །ཉོན་མོངས་དབང་གིས་རྒྱལ་སྲས་གཞན་
དག་གི །ཉེས་པ་གླེང་ན་བདག་ཉིད་ཉམས་འགྱུར་བས། །ཐེག་པ་ཆེ་ལ་ཞུགས་པའི་གང་
ཟག་གི །ཉེས་པ་མི་སྨྲ་རྒྱལ་སྲས་ལག་ལེན་ཡིན། །རྙེད་བཀུར་དབང་གིས་ཕན་ཚུན་རྩོད་
འགྱུར་ཞིང་། །ཐོས་བསམ་སྒོམ་པའི་བྱ་བ་ཉམས་འགྱུར་བས། །མཛའ་བཤེས་ཁྱིམ་དང་
སྦྱིན་བདག་ཁྱིམ་རྣམས་ལ། །ཆགས་པ་སྤོང་བ་རྒྱལ་སྲས་ལག་ལེན་ཡིན། །རྩུབ་མོའི་ཚིག་
-86



རྒྱལ་སྲས་ལག་ལེན།
གིས་གཞན་སེམས་འཁྲུག་འགྱུར་ཞིང་། །རྒྱལ་བའི་སྲས་ཀྱི་སྤྱོད་ཚུལ་ཉམས་འགྱུར་བས། །
དེ་ཕྱིར་གཞན་གྱི་ཡིད་དུ་མི་འོང་བའི། །ཚིག་རྩུབ་སྤོང་བ་རྒྱལ་སྲས་ལག་ལེན་ཡིན། །ཉོན་
མོངས་གོམས་ན་གཉེན་པོས་བཟློག་དཀའ་བས། །དྲན་ཤེས་སྐྱེས་བུས་གཉེན་པོའི་མཚོན་
བཟུང་ནས། །ཆགས་སོགས་ཉོན་མོངས་དང་པོ་སྐྱེས་མ་ཐག །འབུར་འཇོམས་བྱེད་པ་རྒྱལ་
སྲས་ལག་ལེན་ཡིན། །མདོར་ན་གང་དུ་སྤྱོད་ལམ་ཅི་བྱེད་ཀྱང་། །རང་གི་སེམས་ཀྱི་གནས་
སྐབས་ཅི་འདྲ་ཞེས། །རྒྱུན་དུ་དྲན་དང་ཤེས་བཞིན་ལྡན་པ་ཡིས། །གཞན་དོན་བསྒྲུབ་པ
རྒྱལ་སྲས་ལག་ལེན་ཡིན། །དེ་ལྟར་བརྩོན་པས་བསྒྲུབས་པའི་དགེ་བ་རྣམས། །མཐའ་ཡས་
འགྲོ་བའི་སྡུག་བསྔལ་བསལ་བྱའི་ཕྱིར། །འཁོར་གསུམ་རྣམ་པར་དག་པའི་ཤེས་རབ་ཀྱིས།།
བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །མདོ་རྒྱུད་བསྟན་བཅོས་རྣམས་ལས་གསུངས་
པའི་དོན། །དམ་པ་རྣམས་ཀྱི་གསུང་གི་རྗེས་འབྲངས་ནས། །རྒྱལ་སྲས་རྣམས་ཀྱི་ལག་ལེན་
སུམ་ཅུ་བདུན། །རྒྱལ་སྲས་ལམ་ལ་སློབ་འདོད་དོན་དུ་བཀོད། །བློ་གྲོས་དམན་ཅིང་སྦྱངས་
པ་ཆུང་བའི་ཕྱིར། །མཁས་པ་དགྱེས་པའི་སྡེབ་སྦྱོར་མ་མཆིས་ཀྱང་། །མདོ་དང་དམ་པའི་
གསུང་ལ་བརྟེན་པའི་ཕྱིར། །རྒྱལ་སྲས་ལག་ལེན་འཁྲུལ་མེད་ལེགས་པར་བསམ། །འོན་སྲ
ཀྱང་རྒྱལ་སྲས་སྤྱོད་པ་རླབས་ཆེན་རྣམས། །བློ་དམན་བདག་འདྲས་གཏིང་དཔག་དཀའ་
བའི་ཕྱིར། །འགལ་དང་མ་འབྲེལ་ལ་སོགས་ཉེས་པའི་ཚོགས། །དམ་པ་རྣམས་ཀྱིས་བཟོད་ཚེ
པར་མཛད་དུ་གསོལ། །དེ་ལས་བྱུང་བའི་དགེ་བས་འགྲོ་བ་ཀུན། །དོན་དམ་ཀུན་རྫོབ་བྱུང་
ཆུབ་སེམས་མཆོག་གིས། །སྲིད་དང་ཞི་བའི་མཐའ་ལ་མི་གནས་པའི། །སྤྱན་རས་གཟིགས་
མགོན་དེ་དང་མཚུངས་པར་ཤོག །ཅེས་པ་འདི་རང་གཞན་ལ་ཕན་པའི་དོན་དུ། ལུང་དང་རིགས་པ་སྨྲ་བའི་
བཙུན་པ་ཐོགས་མེད་ཀྱིས་དངུལ་ཆུའི་རིན་ཆེན་ཕུག་ཏུ་སྦྱར་བའོ།། །།
༈ ན་མོ་གུ་རུ། བདག་གཞན་སྒྱུ་ལུས་ཀྱི་ཕུང་པོ་འདི། །ན་ན་ན་སྟེ་ན་བས་
-87



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དགའ། །སྔར་བསགས་ཀྱི་ལས་ངན་འཛད་པ་ཡིན། །ཆོས་སྤྱོད་ཀྱི་བྱ་བ་སྣ་ཚོགས་ཀྱང་། །
སྒྲིབ་གཉིས་སྦྱང་བའི་ཆེད་དུ་ཡིན། །ན་བ་མེད་ན་མེད་དེ་དགའ། །ལུས་སེམས་བདེ་ན་དགེ་
སྦྱོར་འཕེལ། །མི་ལུས་དོན་ཅན་བྱེད་པ་ཡང་། །སྒོ་གསུམ་དགེ་ལ་སྦྱོར་བ་ཡིན། །འབྱོར་པ་
མེད་ན་མེད་དེ་དགའ། །བསྲུང་བྲལ་གྱི་བྱ་བྲེལ་དེ་ལ་མེད། །འཐབ་རྩོད་ཀྱི་ཁྲོ་འཁྲུགས་ཇི་
སྙེད་པ། །འཛིན་ཆགས་ཀྱི་ནོར་ལས་བྱུང་བར་ངེས། །འབྱོར་པ་ཡོད་ན་ཡོད་དེ་དགའ། །
བསོད་ནམས་ཀྱི་དགེ་ཚོགས་སྤེལ་བས་ཆོག །འཕྲལ་ཕུགས་ཀྱི་ཕན་བདེ་ཇི་སྙེད་པ། །
བསོད་ནམས་ཀྱི་འབྲས་བུ་ཡིན་པར་ངེས། །མྱུར་དུ་ཤི་ན་ཤི་བས་དགའ། །རྐྱེན་ངན་གྱིས་
བར་དུ་མ་ཆོད་ཅིང་། །མཚམས་སྦྱོར་གྱི་བག་ཆགས་བཟང་གྲོགས་པས། །མ་ནོར་གྱི་ལམ་
དུ་ཚུད་པར་ངེས། །ཡུན་དུ་གསོན་ན་གསོན་པས་དགའ། །ཉམས་མྱོང་གི་ལོ་ཐོག་སྐྱེས་པ་
ལ། །གདམས་ངག་གི་རླན་དྲོད་མ་ཡལ་བར། །ཡུན་དུ་བསྟེན་པས་སྨིན་པར་འགྱུར། །གང་
ཡིན་ཡང་དགའ་བ་སྒོམས་ཤིག་ཨང་། །ཞེས་པ་ས་སྐྱར་དགེ་བཤེས་གཅིག་གིས་ནད་ལ་སོགས་པ་བྱུང་ན་
ཇི་ལྟར་བྱེད་དྲིས་པའི་ལན་དུ། ནད་ལ་སོགས་པ་ལམ་དུ་འཁྱེར་བའི་ཚུལ་འདི། ཆོས་སྨྲ་བའི་བཙུན་པ་ཐོགས་མེད་ཀྱིས་
བཀོད་པའོ། །༼འདི་ནི་དིང་རི་རྩིབས་རི་བ་ཡིན་པའི་རྟོགས་ལྡན་ཞིག་ས་སྐྱའི་ཡང་དགོན་ན་ནད་དྲག་པོས་བཏབ་འདུག་པ་ཞིག་ལ་གནང་
བ་རྣམ་ཐར་ལས་གསུངས་འདུག་གོ །དེསརྦ་མངྒ་ལཾ།། །།
-88



སྐྱེ་བོ་གསོ་ཐིགས།
༄༅། །ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་
ཞེས་བྱ་བ་བཞུགས་སོ། །
སློབ་དཔོན་འཕགས་པ་ཀླུ་སྒྲུབ་ཀྱིས་མཛད།
༄༅། །རྒྱ་གར་སྐད་དུ། བྱ་ན་པུ་ཛ་ན་ཏུ་བྷི་དྷུ་བོ་ཤཱ་ནཱ་མ། བོད་སྐད་དུ། ལུགས་
ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། འཕགས་པ་འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །དཔལ་གྱི་འབྱུང་གནས་འཇམ་དཔལ་ཀུན་གྱི་དཔལ། །
མཐའ་དག་བྱམས་པས་ཁྱབ་པར་འཇམ་པའི་ངང་། །འཇམ་དང་དཔལ་གྱི་གྲགས་པའི་
ཐུགས་རྗེའི་མགོན། །འཇམ་དཔལ་ཀུན་གྱི་མགོན་ལ་ཕྱག་འཚལ་ཏེ། །བློ་དམན་སྐྱེ་བོ་མུན་
ནག་ལྟ་བུ་ལ། །སྙན་ངག་སྒྲོན་མེ་ལྟ་བུས་གསལ་བྱའི་ཕྱིར། །བདག་ལྟ་དམན་ལ་སྙན་ངག་
སྒྲོན་མེད་ཀྱང་། །བླུན་པོ་གསོ་ཕྱིར་ཆུ་ཐིགས་ཙམ་ཞིག་བརྗོད། །གཞན་གྱི་སྐྱོན་རྣམས་
བརྗོད་མི་བྱ། །གཞན་གྱི་སྐྱོན་རྣམས་ཅི་བརྗོད་པ། །དེ་བཞིན་བདག་ལའང་ཡོད་པ་སྟེ། །
དཔེར་ན་ཝ་དང་བུད་མེད་བཞིན། །བདག་ཉིད་ལ་ནི་བསྟོད་མི་བྱ། །བདག་ཉིད་ལ་ནི་གང་
བསྟོད་པ། །དེ་ནི་བློ་ཆུང་ཤེས་རབ་ཞན། །དཔེར་ན་ཀ་ལནྡ་ཀ་འདྲ། །གྲོགས་ངན་བསྟེན་
པར་མི་བྱ་སྟེ། །གྲོགས་པོ་ངན་པ་སུས་བསྟེན་པ། །ན་གུ་ཏ་ནི་བསྟེན་པ་ཡིས། །ཤིག་རྣམས་བྱ
ཕུང་བར་འགྱུར་ལ་ལྟོས། །ངན་པ་རྣམས་ལ་གྲོས་མི་གདབ། །ངན་པ་རྣམས་ལ་གྲོས་བཏབ་
ན། །ལེགས་པར་སྨྲས་ཀྱང་ཉེས་པར་འགྲོ། །སྤྲེའུས་ཀ་ལནྡ་ཀ་ཡི། །ཚང་བཤིག་པ་ཡི་ཚུལ་
ལ་ལྟོས། །སྤྱོད་པ་རྣམས་ལ་བག་ཡོད་བྱ། །བག་མེད་རྒྱུན་དུ་སྤང་བར་བྱ། །གླང་ཆེན་མྱོས་
-89



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པ་ལྟ་བུ་ནི། །ནམ་ཡང་བྱ་བ་མ་ཡིན་ནོ། །ཚིག་རྣམས་བརྗོད་འདོད་རྟག་ཏུ་ནི། །ཇི་ལྟར་
བརྟགས་ཤིང་དེ་ལྟར་སྨྲ། །གང་ཞིག་མ་བརྟགས་པར་སྨྲ་བ། །དཔེར་ན་སྨྱོན་པའི་བསྟན་
བཅོས་བཞིན། །དགོས་པ་མེད་པའི་ཚིག་རྩུབ་ནི། །ནམ་ཡང་བརྗོད་པར་མི་བྱ་སྟེ། །བདག་
ལ་མི་ཕན་གཞན་གནོད་པ། །དཔེར་ན་ནེ་ཙོའི་རྫུན་ཚིག་བཞིན། །རྫུན་གྱི་ཚིག་རྣམས་
བརྗོད་མི་བྱ། །རྫུན་གྱི་ཚིག་རྣམས་བརྗོད་བྱས་ན། །མྱུར་བར་གཞན་གྱིས་ཤེས་འགྱུར་ཏེ། །
དཔེར་ན་བྱི་ལའི་རྫུན་ཚིག་བཞིན། །ཚུལ་འཆོས་སྤྱོད་པ་བྱ་བ་མིན། །ཚུལ་འཆོས་སྤྱོད་པ
གང་བྱེད་པ། །དེ་ཡིས་བཙུན་པར་མི་འགྱུར་ཏེ། །བྲམ་ཟེ་ན་ཡའི་རྒྱལ་པོ་བཞིན། །མཛའ་
བཤེས་ངན་པའི་ཚིག་མི་མཉན། །མཛའ་བཤེས་ངན་པའི་ཚིག་ཉན་པ། །འདོད་དོན་མེད་དེ་
བསླུས་པར་འགྱུར། །དཔེར་ན་རུས་སྦལ་སྤྲེའུ་བཞིན། །གཡོ་ཅན་ངག་འཇམ་ཚིག་མི་
མཉན། །དེ་ཡི་ཚིག་རྣམས་ཉན་བྱེད་པ། །དཔེར་ན་དབང་པོའི་རྒྱལ་མཚན་གྱིས། །སྤྱང་ཀི་
ལ་སོགས་བསླུས་ལ་ལྟོས། །གནོད་སེམས་ཅན་གྱི་ཚིག་མི་མཉན། །དེ་ཡི་ཚིག་རྣམས་ཉན་
བྱེད་ན། །བདག་ལ་ཕན་པ་མི་འབྱུང་སྟེ། །ཝ་ནི་སྲེག་པས་ཕུང་བ་བཞིན། །སྡིག་པའི་
གྲོགས་པོ་ཡིད་མཐུན་ཞིང་། །དགའ་བ་སྣ་ཚོགས་ཚིག་བརྗོད་ཀྱང་། །སྡིག་ངན་དེ་ནི་བདུད་
ཡིན་ཏེ། །དཔེར་ན་གླིང་གི་སྲིན་མོ་བཞིན། །ཕྱུག་པོ་ཀླ་ཀློ་ལ་ཡང་ཡོད། །དཔའ་བོ་དུད་
འགྲོ་ལ་ཡང་ཡོད། །དོན་དང་མཐུན་པའི་གཏམ་སྨྲ་བ། །འཇིག་རྟེན་འདི་ན་ཤིན་ཏུ་དཀོན།།
དེ་ཕྱིར་ཡོན་ཏན་དག་ལ་ནི། །སྲོག་དང་བསྡོས་ཏེ་འབད་པར་བྱ། །གང་ཞིག་ཡོན་ཏན་མི་
སློབ་པ། །དེ་ནི་བླུན་པོ་ཕྱུགས་ལྟ་བུ། །ཡོན་ཏན་མེད་པའི་ཁ་ཉིད་ནི། །ས་ཡི་བུ་ག་དག་དང་
མཚུངས། །ཡོན་ཏན་རབ་ཀྱིས་བརྒྱན་པ་ཡི། ཁ་ནི་པདྨ་ཡིད་འོང་ལྡན། །གཞོན་པའི་དུས་
སུ་རིག་པ་བསླབ། །ཞོ་འདོད་བ་ནི་དགུན་ནས་གསོས། །དྲོད་གཤེར་ལྡན་དུས་ས་བོན་
གདབ། །འདི་གསུམ་འབྲས་བུ་སྨིན་པའི་རྒྱུ། །ཡོན་ཏན་དག་ལ་འབད་བྱ་ཡི། །འགྱིང་ཚུལ་
-90



སྐྱེ་བོ་གསོ་ཐིགས།
བདག་ལ་
པདགོས་པ་ཅི་ཞིག་ཡོད། །འོ་མ་མེད་པར་གྱུར་པའི་བ། །དྲིལ་བུ་བཏགས་ཀྱང་ཉོར་མི་འདོད།།
དག་ལ་ཕུན་སུམ་ཚོགས་ཡོད་ཀྱང་། །གཞན་ལ་བརྙས་པར་མི་བྱ་སྟེ། །ཞུན་མར་ལྟ་བུའི་
སེམས་ཀྱིས་སུ། །ཡོན་ཏན་མཐའ་དག་ཁོང་དུ་སྦ། །ཤེས་རབ་ལྡན་པ་ལུས་ཆུང་ཡང་། །
དར་བབས་གཞན་གྱིས་བརྙས་མི་བྱ། །དཔེར་ན་བློ་གསལ་རི་བོང་གིས། །སེངྒེ་སྲོག་དང་
ཕྲལ་བ་བཞིན། །ཀུན་ལ་མཐོ་དམན་མེད་པ་ཡི། །ཉི་མ་ལྟ་བུའི་ཕན་བྱས་ན། །ཀུན་གྱིས་
ལན་རྣམས་ལྡོན་འགྱུར་ཏེ། །བྱི་བས་གླང་ཆེན་བསླངས་པ་བཞིན། །སེམས་ཅན་ཀུན་ལ་
ཕན་སེམས་བསྐྱེད། །རེས་འགའ་རྩྭ་བཞིན་ཞུམ་པར་བྱ། །རེས་འགའ་མེ་བཞིན་སྦྱར་བར་
གྱིས། །རེས་འགའ་གངས་རི་ལྟ་བུར་གྱིས། །རེས་འགའ་དམག་ལ་ངར་བ་བཞིན། །གཞན་
གྱི་ཡུལ་ན་གནས་པ་དང་། །གཞན་གྱིས་འཚོ་བས་འཚོ་བའི་ཚེ། །ཇི་ལྟ་བུར་ནི་བརྙས་གྱུར་
ཀྱང་། ཁ་རོག་འདུག་པས་བདེ་བ་ཐོབ། །སྐྱེ་བོ་ངན་པ་ཡུན་རིང་བསྟེན་བྱས་ཤིང་། །བཟང་
བཏུང་ཞིམ་པོ་མང་པོས་ཕན་བཏགས་ཀྱང་། །ཕན་མེད་གྲོགས་པོས་ངན་པ་སྤྱོད་གྱུར་ཏེ། །
དཔེར་ན་ཁྲོན་པར་ལྷུང་བའི་མི་བཞིན་ནོ། །མི་གང་བློ་ནི་གཡོ་ཞིང་འགྱུར་བྱང་བ། །དེ་ཡི་
མཛའ་བཤེས་བརྟག་པར་མི་འགྱུར་ཏེ། །རབ་ཏུ་ཉོན་མོངས་མི་དེ་ཅི་འདྲ་ན། །ཤིང་ཤུན་
ཚོས་ཀྱིས་རས་དཀར་བཙོས་པ་བཞིན། །གལ་ཏེ་བློ་ལྡན་མཁས་པས་དགྲ་བོ་དག །རབ་ཏུ་
མི་དགའ་བར་ནི་བྱེད་འདོད་ན། །ཚིག་རྩུབ་མི་སྨྲ་རབ་ཏུ་ངག་འཇམ་གྱིས། །དེས་ནི་དེ་ལ་
གནོད་པ་ཆེན་པོར་འགྱུར། །རྒྱ་མཚོ་དང་ནི་རི་རབ་གླིང་ལ་སོགས། །འཇིག་རྟེན་པ་རྣམས་
བདག་གི་ཁུར་མིན་གྱི། །ཇི་ལྟར་བྱས་པ་མི་གཟོ་གང་ཡིན་པ། །དེ་ནི་བདག་གི་ཁུར་ཆེན་
དག་ཏུ་འབྱུང་། །མི་གང་སེམས་ནི་མི་རྒོད་ཅིང་། །བྱས་པ་གཟོ་དང་བྱས་པ་ཚོར། །བྱས་པ་
ཆུད་གཟོན་མི་བྱེད་པ། །དེ་དག་མཁས་པས་རབ་ཏུ་བསྔགས། །ཆོས་འདི་བྱམས་པ་བདེ་བ་
སྟེ། །འཇུག་ངོགས་བདེ་བའི་ཆུ་ཀླུང་བཞིན། །གྲོགས་ལ་འཁུ་བ་མེད་པ་དང་། །ང་སྙེམས་ང་
-91



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རརྒྱལ་ཟད་པ་བདེ། ཁེངས་དང་ཟོལ་བྱེད་ང་རྒྱལ་ཆེ། །སྡིག་པའི་གྲོགས་པོ་བསྟེན་པ་དང༌། །
སྟོབས་ལྡན་རྣམས་ལ་རྒོལ་བྱེད་པ། །དེ་དག་ཡིད་ནི་བདེ་མི་འགྱུར། །དེ་ཕྱིར་ཁེངས་པར་མི་
བྱ་སྟེ། ཁྲོ་བ་རྣམ་པར་སྤང་བར་བྱ། ཁེངས་དང་ཁྲོ་བ་འོང་གྱུར་ན། །དེ་དག་རྣམས་ཀྱིས་
གྲགས་པ་འཇོམས། །གང་ཞིག་རྒན་དང་བྱིས་པ་ནད་པ་དང་། །ཉམ་ཆུང་ཐབས་དོར་དེ་
བཞིན་དམན་པ་དང་། །རྒྱལ་པོས་སྤངས་དང་སྐྱབས་མེད་པ་དག་ལ། །སྙིང་རྗེ་མེད་པ་དེ་
དག་མིར་མི་རུང་། །རང་གི་ཡུལ་འཁོར་གནས་སྤངས་ཏེ། །གཞན་གྱི་ལྗོངས་སུ་ཕྱིན་པ་ན།།
ཚིག་ངན་སོ་སོར་ཟློས་པ་ལ། །བཟོད་པ་ཆེན་པོ་བསྐྱེད་པར་བྱ། །དཀའ་ཐུབ་ཚུལ་ནི་བཟོད་
པ་ཡིན། །གཙོ་བོའི་ཚུལ་ནི་དཀའ་སྤྱོད་ཡིན། །ཤར་བའི་ཚུལ་ནི་དཀའ་བཟློག་ཡིན། །བུད་
མེད་ཚུལ་ནི་དཀའ་ཐུབ་ཡིན། །དེ་ལྟར་མ་ཡིན་རང་བཞིན་ངན་པའི་མི། །བྱམས་ལ་ལན་
མེད་གཞན་གྱིས་ཕན་བྱས་བརྗེད། །སྡང་བས་གནོད་པ་ཇི་སྙེད་བྱས་གྱུར་ཀྱང་། །སྡང་
ཐབས་བྱས་པ་དེ་ཡང་ཆུ་བཞིན་འཐུངས། །ཚེ་དང་ལོངས་སྤྱོད་གཉེན་བཤེས་ཀུན་དེར་
དཀོན། །དེ་དག་རྒུད་པ་ཤིན་ཏུ་རྙེད་པར་སླ། །དེ་ཕྱིར་སེམས་ཅན་དམས་པར་གྱུར་པའི་ཚེ།
ཁྭ་བཞིན་མུ་ཅོར་མི་སྨྲ་ཁ་རོག་འདུག །གལ་ཏེ་ནོར་མེད་བདག་གི་ཕྱོགས་ཉུང་ལ། །མཛའ་
བཤེས་ཕྱོགས་ཀྱི་སྟོབས་ཀྱང་ཆུང་གྱུར་ཞིང་། །དགྲ་བོའི་ཕྱོགས་ཀྱི་སྟོབས་ཚུལ་ལྡན་པའི་ཚེ།།
ཚིག་རྩུབ་མི་སྨྲ་ཁ་རོག་འདུག་པར་བྱ། །ཡ་རབས་ཚུལ་མེད་ཁེངས་པས་ང་རྒྱལ་ཤིན་ཏུ་ཆེ།
གཡོ་སྒྱུ་དད་མེད་ཁྭ་བཞིན་ཤིན་ཏུ་མུ་ཅོར་སྨྲ། །གཟུ་ལུམ་ཕྲག་དོག་རྐམ་དང་ཁྲེལ་མེད་ངོ་
ཚ་བྲལ། །མི་དེ་བུར་གྱུར་ཀྱང་ནི་གཞན་བཞིན་སྤང་བར་བྱ། །དེ་ལྟ་བུ་ཡི་དམན་ཞིང་ངན་པ་
དེ། །མཐོན་པོའི་སར་མི་དྲང་ཞིང་དེར་མི་བཞག །ས་དེར་བཞག་ཀྱང་དྲེགས་དང་ཁེངས་མི་
ཐུབ། །དཔེར་ན་པགས་པ་སྔོན་པོའི་ཝ་དང་འདྲ། །སྐྱེ་བོ་རྨོངས་པ་འགའ་ཞིག་ནི། །ལོག་
པའི་ཆོས་ལ་རབ་ཞེན་པ། །འདོད་པའི་དོན་དེས་བསླུས་འགྱུར་ཏེ། །རུས་སྦལ་སོ་ཡིས་བྱ་
-92



སྐྱེ་བོ་གསོ་ཐིགས།
བསླུས་བཞིན། །རབ་ཏུ་མི་གཟོའི་སྐྱེ་བོ་རྣམས། །སྡུག་བསྔལ་འབྱུང་བའི་རྒྱུ་དག་ལ། །དང་
བླངས་དོན་དུ་གཉེར་བྱེད་པ། །གཅན་གཟན་གལ་སྒོར་འཇུག་པ་བཞིན། །དྲེགས་པའི་ལོང་
བ་འགའ་ཞིག་ནི། །རང་གི་སྐྱོན་རྣམས་མ་བསམས་པར། །ཡོན་ཏན་ཕྲ་མོས་རབ་མགུ་བ།
ཁྲོན་པའི་སྦལ་པ་ཇི་བཞིན་ནོ། །རྨོངས་པའི་ལོང་བ་འགའ་ཞིག་ནི། །ཆོས་ཀྱི་དེ་ཉིད་མ་
རྟོགས་པར། །ལོག་པའི་ཆོས་ཀྱིས་རབ་མགུ་བ། །བླུན་པོས་ནོར་བུ་ལེན་པ་བཞིན། །ཤིན་
ཏུ་བླུན་པ་ལ་ལ་དག །འཆི་བའི་རྣམ་པ་རབ་བརྗེད་ནས། །བྱ་བ་མང་པོ་རྩོམ་བྱེད་པ། །
བདུད་ཀྱིས་བསླུས་པར་ཤེས་པར་བྱ། །འགྲོ་བ་བཟང་པོ་བཟང་མོ་ལ། །གང་ཞིག་རབ་ཏུ་
ཆགས་བྱེད་པ། །སྲོག་ཆགས་མེ་ལ་མཆོང་བ་བཞིན། །འདོད་པས་འཕུང་བར་འགྱུར་བ་
ཡིན། །རྟ་དང་མ་ཧེ་གླང་པོ་སོགས། །གང་ཞིག་དེ་ལ་ཆགས་བྱེད་པ། །འདོད་པ་ཅན་གྱི་
སྐྱེས་བུ་ཡིས། །རྨི་ལམ་ནོར་རྙེད་བསླུས་པ་བཞིན། །སྡིག་པའི་ལས་ལ་རབ་དགའ་ཞིང་། །
དགེ་ལ་དྲན་པར་མི་བྱེད་པ། །འཇིག་རྟེན་དག་ལ་རབ་ཏུ་ཆགས། །དུག་དང་འདྲ་བའི་སྐྱེས་
བུ་དེ། །འདིར་ཡང་སྡུག་བསྔལ་ཆེན་པོ་ཅན། །ཕྱི་མ་མནར་མེད་རབ་ཏུ་འཇིགས། །བར་
དོར་སྲིད་པའི་ལས་རྣམས་དྲན། །གསལ་བའི་མེ་ལོང་རབ་འཇིགས་པས། །ལས་ཀྱི་དགེ་
སྡིག་རྣམ་པར་ཕྱེ། །རང་འདོད་གནས་སུ་གནས་དབང་མེད། ། མི་འདོད་སར་ནི་རྣམ་པར་
ཁྲིད། །ལས་ཀྱི་རྒྱུ་འབྲས་མི་བསླུ་བ། །ཕོ་མོ་མཐོང་བའི་རྣམ་པའམ། །གཞན་ཡང་རབ་ཏུ་
གྲངས་མང་ལྟོས། །དེ་ཕྱིར་དམ་པའི་སྐྱེས་རྣམས་ཀྱིས། །རྒྱུན་དུ་འཆི་བ་དྲན་པར་བྱ། །རང་
གིས་ཅི་བྱས་ལས་རྣམས་བགྲང་། །ཡུད་ཙམ་པ་ཡི་ཚེ་འདི་ལ། །ཐང་ཅིག་འདུག་པའི་བློ་
ཅན་ཏེ། །དེ་ནི་ཤིན་ཏུ་འཁྲུལ་བ་སྟེ། །མཁའ་འགྲོ་མ་ཡི་རྫུ་འཕྲུལ་བཞིན། །དེ་ཕྱིར་རྟག་
པའི་སེམས་མི་བསྐྱེད། །ངན་སོང་གསུམ་པོ་དྲན་པར་བྱ། །སྲོག་གཅོད་ལ་སོགས་ལུས་ཀྱི་
ནི། །ཉེས་པ་རྣམ་པར་བསྡམ་པར་བྱ། །རྫུན་སོགས་ངག་གི་ཉེས་པ་སྤང་། །དེ་བཞིན་ཡིད་
-93



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཀྱི་ཉེས་པ་སྤང་། །མ་ལུས་རབ་ཏུ་བསྡམ་པར་བྱ། །དེ་ནི་སྐྱེས་བུ་དམ་པའི་ཚུལ། །རབ་ཏུ་
ཚ་ཞིང་གྲུང་བ་ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་ཡི།།
ཡི་དྭགས་རྣམས་ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་བའི། །བྱོལ་སོང་ལྟ་
ཞིང་དྲན་པར་བྱ། །དེ་རྒྱུ་རྣམ་སྤང་བདེ་རྒྱུ་འབད། །ཐོབ་དཀའ་འཛམ་གླིང་མི་ཡི་ལུས། །དེ་
ཐོབ་དུས་སུ་ངན་སོང་རྒྱུ། །རབ་ཏུ་བསྒྲིམས་ཏེ་བཅད་པར་བྱ། །འདིར་བདག་མི་ཡི་ལུས་
ཐོབ་ནས། །ཕྱི་མར་སྨོན་ལམ་འདེབས་བྱེད་པ། །དེ་ནི་བླུན་པོ་ལེ་ལོ་ཅན། །ངན་སོང་གནས་
སུ་རབ་འགྱོད་དེ། །གྲོ་བཞིན་སྐྱེས་ཀྱིས་རྡོ་འཇོག་གི །ཡི་དྭགས་མཐོང་བ་ཇི་བཞིན་ནོ། །
འདི་ཡི་ཚེ་ནི་མ་ངེས་པས། །དེ་རིང་སང་ངམ་ཟླ་བའམ། །ལེ་ལོའི་རྣམ་པས་འཆི་འགྱུར་ཏེ།།
དེ་ཕྱིར་དགེ་ལ་བརྩོན་པར་བྱ། །དམ་པའི་ཆོས་ལ་རབ་འཇུག་ན། །རིགས་ངན་གཤམ་མོ་
ལྟ་བུ་དང་། །འཁོར་ལོས་བསྒྱུར་བའི་རྒྱལ་པོ་ཡང་། །བྲན་མོ་བཙུན་མོར་ཐུབ་པས་གསུངས།།
དམ་པའི་ཆོས་ལ་མི་འཇུག་ཅིང་། །འཇིག་རྟེན་ཁྲེལ་ལྟས་མི་བསྲུང་བ། །ཤིན་ཏུ་སྨད་ཅིང་?
བཤུང་འགྱུར་ཏེ། །བྷི་ར་ལི་བའི་དཀའ་ཐུབ་བཞིན། །རི་བྲག་འདོམ་གང་སོགས་ཡོད་ཟང།།
དེ་ལའང་རབ་ཏུ་བསྲུང་བྱེད་ན། །ཤིན་ཏུ་གཏིང་མེད་གྱུར་པ་ཡི། །གཡང་སར་ལྷུང་བ་ཅིས་
མི་བསྲུང་། །ཡུངས་འབྲུ་ཙམ་གྱི་རྨ་ཁུང་ཡང་། །ཤིན་ཏུ་བསྒྲིམས་ཏེ་འཆོས་བྱེད་ན། །འཚོ་
མེད་ཚལ་པར་འགས་པ་ཡི། །རྨ་དེ་ཅི་ཕྱིར་འཆོས་མི་བྱེད། །ཉིན་པར་འགའ་ཟུང་ཙམ་དུ་
ཡང་། །ཟས་སྐོམ་གྱིས་དབུལ་མི་བཟོད་ན། །བར་གྱི་བསྐལ་པ་ལ་སོགས་སུ། །ཟས་གོས་
མི་མྱོང་ཅི་ཕྱིར་བཟོད། །རང་ལུས་དག་ལ་ཚེར་མ་ཡི། །རྩེ་མོའང་བཟོད་པར་མི་འགྱུར་ན། །
གཞན་གྱི་ལུས་ལ་མཚོན་དག་གིས། །སྲོག་དང་འབྲལ་བ་ཅི་ཕྱིར་བཟོད། །རྨ་འབུ་དུག་རྡེའུ་
ཤིང་སྲིན་དང་། །ས་བོན་མྱུ་གུ་སྡོང་སྐྱེས་དང་། །དེ་བཞིན་ངན་པའི་མི་རྣམས་ནི། །རང་རྟེན་
ཁོ་ན་འཕུང་བ་བསྒྲུབ། །ཕྱི་མ་ཤེས་མ་མཛངས་མའི་ཚུལ། །ཉོན་མོངས་དགྲ་ཐུལ་དཔའ་
-94



སྐྱེ་བོ་གསོ་ཐིགས།
བོའི་ཚུལ། །ཆགས་པ་མེད་པ་ཆོས་བྱེད་ཚུལ། །མཁས་པའི་ཚུལ་ནི་རྟོགས་པ་ཡིན། །རྟོགས་
པའི་ཚུལ་ནི་བྱེད་པ་ཡིན། །འགྱོད་པ་མེད་ནི་སྦྱིན་པའི་ཚུལ། །ཚུལ་ཁྲིམས་ཚུལ་ནི་མ་བཅོས་
པ། །བཟོད་པའི་ཚུལ་ནི་ཆོས་ཉིད་ཤེས། །བརྩོན་འགྲུས་ཚུལ་ནི་འཆི་བ་དྲན། །བསམ་གཏན་
ཚུལ་ནི་གཡེང་བ་མེད། །རྣམ་པར་འབྱེད་ཤེས་ཤེས་རབ་ཚུལ། །སངས་རྒྱས་འདོད་པ་དད་
པའི་ཚུལ། །རྟོག་པ་ཆུང་བ་རྣལ་འབྱོར་ཚུལ། །ཟང་ཟིང་གཉེན་བྲལ་སྒོམ་མཁན་ཚུལ། །
ཕན་སེམས་ཆེ་བ་སྦྱིན་པའི་ཚུལ། །དྲང་པོའི་ཚུལ་ནི་མི་བསླུ་བ། །བག་ཡོད་ཉམ་ང་མེད་པ་
གང་། །དེ་ནི་རྒྱལ་པོའི་ཚུལ་དུ་བཤད། །དེ་ཡི་ཚུལ་དང་མི་ལྡན་པ། །དམན་ཞིང་སྨད་པའི་
ཚུལ་བྱེད་པ། །ལས་ཀྱི་རྒྱུ་འབྲས་མི་བསླུའི་ཚུལ། །འོག་གི་ཚུལ་ནི་འདི་བཞིན་ནོ། །ཡོ་བྱད་
ལྡན་ལ་སེར་སྣས་བཅིངས། །བསླངས་ན་ཁྲོ་བ་དང་བཅས་པ། །སྡུག་བསྔལ་ཆེན་པོས་ནོན་
གྱུར་ཏེ། །ཤུ་མ་རི་ཡི་མི་སྡུག་བཞིན། །མཉམ་སོགས་དག་ལ་ཕྲག་མི་དོག །འདིར་ཡང་
སྡུག་བསྔལ་ཆེ་འགྱུར་ལ། །ཕྱི་མར་རྣམ་སྨིན་ཆེ་འགྱུར་ཏེ། །དཔེར་ན་གཞོན་ནུ་ཝ་དང་འདྲ།།
དྲེགས་མེད་ཤིན་ཏུ་དུལ་བར་བྱ། །ཀུན་ལ་གསོང་པོར་སྨྲ་བར་བྱ། ཁྲོ་མེད་ང་རྒྱལ་སྤང་བར་
བྱ། །ཀུན་ལ་འཛུམ་ཞིང་དྲང་པོར་སྨྲ། །དོན་མེད་ཅལ་ཅོལ་སྨྲ་མི་བྱ། །འདུ་བ་མང་པོའི་སར་
མི་འགྲོ། །ཆང་སོགས་མྱོས་པ་བཏུང་མི་བྱ། །ཅི་འདོད་སྦྱིན་ལ་ཡངས་པར་བྱ། །བཤེས་མེད་
མི་ལ་བྱམས་པར་བྱ། །དགེ་བའི་ཆོས་ལ་བརྩོན་པར་བྱ། ཁྲིམས་སོགས་བླངས་ལ་བསྲུང་
བར་བྱ། །དེ་ལྟར་བྱས་ན་མང་པོའི་མི། །ངང་གིས་བདེ་བ་ཐོབ་པར་འགྱུར། །ད་ལྟ་ཤིན་ཏུ་
ངན་པའི་མིས། །རྒྱལ་བའི་བསྟན་པ་ནུབ་ཏུ་ཉེ། །ད་ནི་མནའ་སྔགས་ངན་སྤྱོད་དང༌། །ལོག་
པར་ལྟ་བ་མང་བ་ཡི། །རྨོངས་པ་དག་གིས་བཅོམ་ལྡན་གྱི། །བསྟན་པའི་ལྗོན་ཤིང་བཅད་
ཀྱིས་མེད། །ད་ནི་སྙིང་རྗེ་མེད་པ་ཡིས། །ཆོས་ལུགས་བོར་ཞིང་རང་བཟོ་བྱེད། །བརྐམ་
ཆགས་ཕ་རོལ་མ་མཐོང་བས། །བསྟན་པའི་རྒྱལ་མཚན་བསྩལ་གྱིས་མེད། །ད་ནི་གདུལ་
-95



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དཀའ་ངོ་ཚ་མེད། །སྡིག་ལ་དགའ་ཞིང་ཚུལ་འཆོས་བྱེད། །སྡིག་ཅན་རྣམས་ཀྱིས་ཐུབ་པ་ཡི།།
བསྟན་པའི་ཟམ་པ་བཅག་གིས་མེད། །ད་ནི་མགོ་བྲེགས་ཉམས་མི་ལེན། །སྤྱོད་འཆལ་སྨད་
པ་ལུས་ལ་འཆོས། །ངན་གཡོ་ཅན་གྱིས་ཐུབ་པ་ཡི། །བསྟན་པའི་ཚོགས་འདུས་བཅོམ་གྱིས་
མེད། །ད་ནི་ཁྲོ་དང་ང་རྒྱལ་དང་། །རྒྱགས་ཆོས་བྱེད་ཅིང་རྙེད་ལ་ཞེན། །སྡིག་པ་སྣ་ཚོགས་
བྱེད་པའི་མིས། །ཆོས་ཀྱི་གྲུ་བོ་བཅག་གིས་མེད། །ད་ནི་ཐུབ་པའི་བསྟན་པ་ཡང་། །ཅུང་
ཟད་ཙམ་ཞིག་ལུས་པར་ཟད། །ཐུབ་པའི་བསྟན་པ་གངས་ཆེན་མཚོ། །རིང་པོར་མི་ཐོགས་
སྐམ་པར་འགྱུར། །སེངྒེའི་སྒྲ་ཡི་བསྟན་པ་ནི། །དུས་ཀྱི་འཁོར་ལོས་རབ་བཅོམ་ནས། །མྱུར་
བ་ཉིད་དུ་འཇིག་པར་འགྱུར། །གང་དག་འདི་འདྲའི་དུས་བབ་ཚེ། །བདེ་འདོད་རྣམས་ཀྱིས་
ཕན་པའི་དོན། །ད་ནི་ལེགས་པར་བརྟག་པའི་རིགས། །དུས་ཀྱི་འཁོར་ལོ་ངན་བྱེད་པ། །ཡ་
རབས་ཤེས་རབ་ལྡན་པ་དང༌། །ཚུལ་ཅན་དག་དང་བསྟེན་མི་ཤེས། །ཉེས་པ་བསྟེན་ཅིང་
ཚུལ་ཁྲིམས་སྤངས། །དབེན་པས་འཇིགས་ཤིང་འདུ་འཛི་འདོད། །མི་མཁས་བསླབ་ཉེས་
སློབ་དཔོན་ནོར། །གདུག་རྩུབ་ང་རྒྱལ་བརྙས་པ་ཆེ། །ངན་པའི་མི་ལ་ཡིད་རྟོན་པས། །
སངས་རྒྱས་བསྟན་པ་མ་རུང་བྱས། །ཞི་ཞིང་བདེ་བའི་དུས་ནི་ཟད། །གདུག་རྩུབ་མི་ཟད་
དུས་ནི་བྱུང་། །ཤེས་རབ་ཅན་གྱི་མི་རྣམས་དང་། །དཔང་གྱུར་སྐྱེ་བོ་རྣམས་ནི་ཟད། །གང་
ཞིག་དེ་ལྟའི་དུས་བྱུང་ཚེ། །རང་གི་ཡུལ་འཁོར་གནས་སྤངས་ཏེ། །གཞན་གྱི་ལྗོངས་སུ་ཕྱིན་
པ་ནི། །དེ་ཡང་ནགས་འདབས་དབེན་པ་རུ། །སྨྲ་བ་བསྐྱུངས་ཏེ་གནས་པར་བྱ། །དཀར་
པོའི་ཆོས་རྣམས་ཡིད་ལ་མི་འཇོག་སྐྱེ་བོ་རྣམས་ལ་ནི། །མི་ཆོས་ཕུལ་དུ་བྱུང་བ་ཡིད་ལ་
འཇོག་པ་འདི་ཉིད་ནི། །ཅུང་ཟད་དགེ་བར་གྱུར་ན་སྙམ་ནས་བྲིས་པའི་དགེ་བ་ཡིས། །བློ་
མུན་མ་ལུས་སྒྲོལ་ཞིང་བསྟན་བཅོས་ཡུན་དུ་གནས་པར་ཤོག །ལུགས་ཀྱི་བསྟན་བཅོས་ཀྱི་
སྙན་ངག་སྐྱེ་བོ་གསོ་བའི་ཐིགས་པ་ཞེས་བྱ་བ་སློབ་དཔོན་འཕགས་པ་ཀླུ་སྒྲུབ་ཀྱི་ཞལ་སྔ་
-96



སྐྱེ་བོ་གསོ་ཐིགས།
ནས་མཛད་པ་རྫོགས་སོ། །རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང་། ལོཙྪ་བ་བནྡེ་ཡེ་ཤེས་
སྡེས་བསྒྱུར་བའོ། །མངྒ་ལཾ།། །།
-97



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །སློབ་དཔོན་ཀླུ་སྒྲུབ་ཀྱིས་མཛད་པའི་ཙ་ན་ཀ་ལུགས་ཀྱི་
བསྟན་བཅོས་བཞུགས་སོ། །
༄༅། །རྒྱ་གར་སྐད་དུ། ཙ་ཀ་རི་ཏི་ན་ཤ། བོད་སྐད་དུ། ཙ་ན་ཀ་ལུགས་ཀྱི་
བསྟན་བཅོས། དཀོན་མཆོག་གསུམ་ལ་ཕྱག་འཚལ་ལོ། །འཇིག་རྟེན་གསུམ་གྱི་བདག་པོ་
གཙོ། །ཐམས་ཅད་མཁྱེན་ལ་ཕྱག་འཚལ་ལོ། །གང་ཞིག་ལེགས་པར་རྟོགས་པ་ཡི། །མི་
རྣམས་ཀྱི་ནི་དོན་བྱེད་པ། །རྒྱལ་པོའི་ལུགས་ཀྱི་བསྟན་བཅོས་འདི། །སྣ་ཚོགས་ལས་བཏུས་
བཤད་པར་བྱ། །བསྟན་བཅོས་འདི་ནི་བསླབ་གྱུར་ན། །ཆོས་བཤད་པར་ནི་རྣམ་གྲགས་
པའི། །བྱ་དང་མི་བྱ་དགེ་མི་དགེ །ཡང་དག་ཉིད་དུ་ཤེས་པར་འགྱུར། །ཀུན་ཏུ་གྲགས་པ་
ཐོབ་འགྱུར་ལ། །ཕོངས་པ་རྣམས་ཀྱང་མི་འཕྲད་དོ། །ཕྱེ་ན་དོན་ཆུང་ཕྲ་མ་དང་། །གཞན་གྱི་
ཉེས་པ་སྒྲོགས་པ་དང༌། །གཞན་དང་འཐབ་པར་བྱེད་པ་ནི། །རིང་དུ་ཡོངས་སུ་སྤང་བར་
བྱའོ། །ཆོས་རྣམས་ཐམས་ཅད་མཉན་བྱ་ཞིང་། །ཆོས་པ་ཉིད་ཀྱང་གཟུང་བར་བྱ། །བདག་
ཉིད་གང་ལ་མི་དགའ་བ། །གཞན་ལ་ཀུན་ཏུ་མི་སྤྱད་དོ། །རྩོད་པ་སྨྲ་བ་ཕྲ་མ་དང༌། །བལྟ་
མིན་ལྟ་བར་བྱེད་པ་དང༌། །མཛའ་དང་ལྷན་ཅིག་འཁོན་གཅུགས་དང༌། །དགྲ་དང་ཀུན་ཏུ་
མཛའ་བ་སྤངས། །དམ་པ་དག་དང་འགྲོགས་པ་དང་། །མཁས་དང་ལྷན་ཅིག་སྨྲ་བ་དང༌། །
བརྐམ་ཆགས་མེད་དང་མཛའ་བ་དག །བྱེད་ན་སྐྱོ་བར་མི་འགྱུར་རོ། །བྱ་དང་བྱེད་པ་ལ་
བརྟེན་ཏེ། །དུས་སུ་དགྲ་དང་མཛའ་བ་དང་། །དུས་སུ་མཛའ་དང་འཐབ་མོ་ཡིས། །མཁས་
པས་དུས་ནི་འདའ་བར་བྱ། །གང་ཞིག་ཤེས་པར་ཙམ་གྱིས་ནི། །ཐམས་ཅད་རྟོགས་པར་
ཉིད་འགྱུར་བའི། །ཙ་ན་ཀ་ལས་ཇི་སྐད་བཤད། །རྩ་བའི་མདོ་ནི་རབ་བཤད་བྱ། །
-98



ཙ་ན་ཀའི་ལུགས་ཀྱི་བསྟན་བཅོས།
གཞན་དང་རྩོད་དང་གཞན་ནོར་དང་། །གཞན་གྱི་བཞད་གད་གཞན་བུད་མེད། །
གཞན་གྱི་ཁྱིམ་དུ་གནས་པ་དག །ནམ་ཡང་བྱ་བ་མ་ཡིན་ནོ། །ཕན་བྱེད་གཞན་ཡིན་ནའང་
གཉེན། །གཉེན་ཡང་ཕན་མེད་གཞན་ཡིན་ཏེ། །ཕན་བྱེད་གདོན་པའི་སྨན་ཡིན་ཏེ། །ཕན་
མེད་ལུས་སྐྱེས་ནད་དང་མཚུངས། །གང་ཞིག་ཕན་ལ་སྦྱོར་དེ་གཉེན། །གང་ཞིག་བསྒོ་བ་
ཉན་དེ་བྲན། །གང་ཞིག་སྐྱེ་བ་དེ་ས་བོན། །གང་ཞིག་ཡིད་འོང་དེ་ཆུང་མ། །གང་ཞིག་བདེ་
སྐྱེད་དེ་བུ་ཡིན། །གང་ཞིག་ཡིད་ཆེས་དེ་མཛའ་བོ། །གང་དུ་འཚོ་བ་དེ་ཡུལ་ཡིན། ཁྱིམ་
ཚགས་མཁས་གང་དེ་ཆུང་མ། །གང་ཞིག་སྙན་སྨྲ་དེ་ཆུང་མ། ཁྱིམ་ཐབ་སྲོག་གཅིག་དེ་ཆུང་
མ། ཁྱོ་ལས་མི་འཕྲོ་དེ་ཆུང་མ། །རྟག་ཏུ་ཁྲུས་བྱེད་ལུས་དྲིས་བསྒོས། །ཅུང་ཟད་ཟ་ལ་ཉུང་དུ་
སྨྲ། །ལྷ་མོ་དེ་ཡིན་མི་མོ་མིན། །རྟག་ཏུ་བཀྲ་ཤིས་དང་ལྡན་ཞིང་། །རྟག་ཏུ་ཆོས་ལ་དགའ་བ་
དང༌། །རྟག་ཏུ་ཁྱོ་ལ་གུས་བྱེད་ཅིང་། །རྟག་པར་སྙན་པ་སྨྲ་བ་དང༌། །རྟག་པར་དུས་ཚིགས་
འདོད་སྤྱོད་ཅིང་། །རྟག་ཏུ་ཕན་པའི་ཟས་ཟ་བའི། །བྱ་བ་དེ་དག་ཀུན་གྱིས་ནི། །སྐལ་བ་
བཟང་པོ་རྣམ་པར་འཕེལ། །གང་ལ་འདི་འདྲའི་ཆུང་མ་ཡོད། །དེ་ནི་ལྷ་མོ་མི་མོ་མིན། །ཆུང་
མ་གང་ཞིག་མིག་མི་སྡུག །དྲི་མ་མང་ཞིང་རྩོད་པ་དགའ། །ཚིག་ལན་ཡང་ནས་ཡང་དུ་སྨྲ། །
དེ་སྒས་སྒས་པ་སྦས་པ་མིན། །ཆུང་མ་གང་ཞིག་ཚིག་མི་སྙན། །གཞན་ཁྱིམ་འགྲོ་བ་མངོན་
པར་དགའ། །ངོ་ཚ་དང་བྲལ་རང་བཞིན་ངན། །དེ་སྒས་སྒས་པ་སྒྲས་མ་ཡིན། །གང་ཞིག་
ཆུང་མ་སྒྲིན་ཞིང་གཙང་། །ཟས་ཞིམ་མཐོང་ན་སྡུག་པ་དང་། །བདག་ཉིད་སྦས་ཤིང་ཁྱོ་ལ་
གུས། །དེ་ཉིད་ལྷ་མོའི་གཟུགས་སུ་བཤད། །ཆུང་མ་གང་ཞིག་ཡོན་ཏན་ཤེས། ཁྱོ་ཡི་རྗེས་
སུ་འཇུག་བྱེད་ཅིང་། །ཉུང་ངུ་ཉུང་ངུས་ཆོག་ཤེས་པ། །དེ་དཔལ་དཔལ་ནི་དཔལ་མོ་ཡིན། །
མཛའ་བོ་གཡོན་ཅན་ཆུང་མ་ངན། །བྲན་གཡོག་ནང་ནས་འཁུ་བྱེད་པ། །དེ་ནི་ཁྱིམ་ནས་
སྦྲུལ་དང་ནི། །འཆི་བདག་ཡིན་པར་ཐེ་ཚོམ་མེད། ཁྱིམ་དུ་སྤྲུལ་མཐོང་མི་སྣང་གྱུར་པ་དང་།།
-99



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ནད་པ་གསོ་བར་བྱས་ནས་ལུས་མ་བརྟས། །དགྲ་བོ་ལག་ཏུ་ཚུད་ནས་ཤོར་བ་དང་། །ཁོང་
པའི་ནང་གནས་ཡིབ་ཅིང་བརྟན། །ཙ་ན་ཀ་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་
དང་པོའོ།། །།
༈ ཕོངས་པའི་དོན་ནི་ནོར་བསྲུང་སྟེ། །ནོར་གྱིས་ཀྱང་ནི་ཆུང་མ་བསྲུང་། །ནོར་
དང་ཆུང་མ་དག་གིས་ཀྱང་། །བདག་ཉིད་ཀུན་ཏུ་བསྲུང་བར་བྱ། །ཁྱིམ་གྱི་དོན་དུ་གཅིག་
གཏད་དེ། །གྲོང་ཁྱེར་དོན་དུ་ཁྱིམ་བཏང་ངོ་། །ལྗོངས་ཀྱི་ཕྱིར་ནི་གྲོང་ཁྱེར་ཏེ། །བདག་གི་
དོན་དུ་ས་རྣམས་བཏང་། །དམྱལ་བར་གནས་པ་མཆོག་ཡིན་གྱི། །དབུལ་བའི་ཁྱིམ་གནས་
དེ་ལྟ་མིན། །དམྱལ་བའི་སྡིག་པ་ཟད་འགྱུར་གྱི། ཁྱིམ་ངན་དུ་ནི་འཕེལ་བར་འགྱུར། །
པ
མཁས་པས་རྐང་པ་གཅིག་བརྟེན་ནས། །རྐང་པ་གཅིག་ནི་གཟུགས་པར་བྱ། །གནས་གན་
ལེགས་པར་མ་བརྟག་པར། །སྔ་མའི་གནས་ནི་དོར་མི་བྱ། །ཡུལ་ནི་འཚོ་བ་མེད་པ་དང་། །
འཚོ་ཡང་འཚེ་བ་ཡོད་པ་དོར། །རྒྱལ་པོ་བཀྲེན་པ་སྤང་བྱ་ཞིང་། །མཛའ་བོ་གཡོ་ཅན་སྤང་
བར་བྱ། །སེར་སྣ་ཅན་གྱི་ལག་གི་ནོར་ཅིར་རུང་། །གཡོན་མ་ཕྲག་དོག་ཅན་གྱིས་ཤེས་ཅིར་
རུང་། །ཡོན་ཏན་ཕ་རོལ་གནོད་བྱེད་ཤེས་ཅིར་རུང་། །ཕོངས་དུས་རྒྱབ་ཕྱོགས་མཛའ་བོ་ཅི་
རུ་རུང་། །སྔོན་ཆད་མ་མཐོང་གྲོགས་མང་ཡོད་མིན་གྱི། །འབྱོ་གནས་གྱུར་ན་ཀུན་ཀྱང་མཛའ་
བོར་འགྱུར། །ནོར་དང་བྲལ་ཞིང་གནས་ནས་ཉམས་གྱུར་པའི། །དུས་སུ་རང་མིའང་དགྲ་བོ་
དག་ཏུ་འགྱུར། །གཡུལ་དུ་དཔའ་བོ་དབེན་གཙང་སྦྲ། །འབྱོར་པ་ཟད་ཚེ་ཆུང་མ་དང་། །མུ་
གེ་གློ་བུར་མགྲོན་དགའ་དང་། །ཕོངས་ཚེ་མཛའ་བོར་ཤེས་པར་བྱ། །ཤིང་ནི་འབྲས་བུ་
ལྷགས་ན་བྱ་རྣམས་སྤོ། །མཚོ་སྐམ་གྱུར་ན་བཞད་ནི་སྤོང་བར་བྱེད། །ནོར་མེད་སྐྱེས་བུ་བུ་
མེད་སྤོང་བར་བྱེད། །རྒྱལ་སྲིད་ཉམས་ན་བློན་པོས་སྤོང་བར་བྱེད། །སྦྲང་མས་མེ་ཏོག་རྙིང་
པ་སྤོང་བྱེད་ཅིང་། །ནགས་ཚིག་གྱུར་པ་རི་དྭགས་སྤོང་བར་བྱེད། །སྐྱེ་བོ་ཐམས་ཅད་བྱ་ལ་
-100



ཙ་ན་ཀའི་ལུགས་ཀྱི་བསྟན་བཅོས།
རག་ལས་པས། །རྗེས་སུ་འཇུག་ན་སུ་ཡི་མཛའ་བོ་གང་། །བརྐམ་ཆགས་ཅན་ནི་ནོར་གྱིས་
བསྡུ། །ཁེངས་ལ་ཐལ་མོ་སྦྱར་བ་ཡིས། །བླུན་པོ་རྗེས་མཐུན་མགུ་བ་སྟེ། །མཁས་པ་བདེན་
པས་མགུ་བར་བྱ། །ལྷ་དང་བྲམ་ཟེ་སྐྱེ་དགུ་མཆོག །བདེན་པ་ཉིད་ཀྱིས་མགུ་བར་འགྱུར།།
ཐ་མལ་པ་ནི་ཟས་སྐོམ་གྱིས། །ཚིག་རན་འབྱིན་ལ་མཁས་པ་དགའ། །དམ་པ་རྣམས་ལ་
བཏུད་པ་ཡིས། །དཔའ་བོ་ལ་ནི་དབྱེ་བར་སྦྱར། །དམན་ལ་ཅུང་ཞིག་སྦྱིན་པ་སྟེ། །མཉམ་
ལ་ཕ་རོལ་གནོད་པར་སྦྱར། །གང་གི་བསམ་པ་གང་ཡིན་པ། །དེ་ལ་དེ་དང་མཐུན་པར་ནི།།
བློ་དང་ལྡན་པས་རྗེས་ཞུགས་ལ། །མྱུར་དུ་རང་གི་དབང་དུ་བྱ། །ཆུ་བོ་དང་ནི་སྡེར་མོ་ཅན།།
རྭ་ཅན་ལག་ན་མཚོན་ཐོགས་དང་། །བུད་མེད་རྒྱལ་པོའི་ཕོ་བྲང་ལ། །ཡིད་བརྟན་པར་ནི་མི་
བྱའོ། །ནོར་བརླག་ཡིད་ཀྱིས་གདུང་བ་དང༌། ཁྱིམ་ངན་ཉེས་པ་སྤྱོད་པ་དང་། །བསླུས་དང་
བརྙས་ཐབས་སྤྱོད་པ་དག །བློ་དང་ལྡན་པས་བསྒྲག་མི་བྱ། །གཉིས་བྲལ་རང་གི་རིགས་ལ་
ཡོད། །ནད་ཀྱིས་མ་གཟིར་སུ་ཞིག་ཡོད། །ཕོངས་པ་གང་གིས་མཐོང་བར་འགྱུར། །འབྱོར་
པ་རྟག་པ་སུ་ལ་ཡོད། །ས་སྟེང་ནོར་རྙེད་སུ་མི་དྲེགས། །དྲེགས་དང་བྲལ་བ་སུ་ཞིག་ཡོད། །
སུ་ཞིག་བུད་མེད་ཀྱིས་མ་སྨྲས། །རྟག་ཏུ་རྒྱལ་པོའི་ཡིད་འོང་སུ། །གཤིན་རྗེའི་ཡུལ་དུ་གང་
མ་གྱུར། །སློང་བར་གྱུར་ན་སུ་ཞིག་བཙུན། །སྐྱེས་ངན་རྒྱུ་ལ་སུས་མ་ཚུད། །སྐྱེས་བུ་བདེ་
བས་མཐར་ཕྱིན་པ། །མཛའ་བོ་རང་མི་གཉེན་འདུན་གྱི། །བློ་ནི་བདག་ཉིད་གང་ཡིན་པའོ།།
ཕོངས་པ་བརྡར་གྱིས་རྟོགས་གྱུར་ན། །མི་ཡིས་ངེས་པར་ཤེས་པར་འགྱུར། །ལས་ངན་གྲུབ་
པར་གྱུར་ན་ཡང་། །ཕུན་ཚོགས་ཆེན་པོར་མི་འགྱུར་ལ། །ཕོངས་ཚེ་སྡུག་བསྔལ་ཆེ་འགྱུར་
བ། །དེ་ལ་མཁས་པ་ཇི་ལྟར་སྤྱོད། །ཡུལ་གང་དུ་ནི་མི་བཀུར་ཞིང་། །མི་འཚོ་ཉེ་དུའང་མེད་
པ་དང་། །རིག་པ་འགའང་མི་རྙེད་པ། །དེར་ནི་གནས་པར་མི་བྱའོ། །ན་དང་ཕོངས་པར་
གྱུར་པ་དང༌། །མུ་གེའི་ཚེ་དང་དགྲ་དང་འཐབ། །རྒྱལ་པོའི་སྒོའམ་དུར་ཁྲོད་དུ། །གང་ཞིག་
-101



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གནས་པ་དེ་གཉེན་ཡིན། །ནོར་གང་རྒྱལ་པོ་དག་དང་ནི། །རྐུན་པོའི་འཇིག་པ་མེད་གྱུར་པ།།
གང་ཞིག་ཤི་ནའང་མི་འདོར་བའི། །ནོར་དེ་ལེགས་པར་བསག་པར་བྱ། །གང་སོག་བྱེད་
པའི་ངལ་བས་བསགས། །ཤོ་ན་སྐལ་བ་མཉམ་འགྱུར་བའི། །ནོར་ལ་ཆགས་ཤིང་ཉེས་སྤྱོད་
བྱས་འགྱུར་བའི། །དེ་ཉིད་ལྷ་ཡིས་ཉེར་བཅོམ་སྨད་བྱ་ཡིན། །ས་གང་བསགས་ཤིང་སྦས་
གྱུར་ཀྱང་། །ཡང་ནས་ཡང་དུ་རེག་གྱུར་པའི། །འཇུངས་པའི་ནོར་ནི་བྱི་བ་ལྟར། །སྡུག་
བསྔལ་སྐྱེད་པ་ཁོ་ནར་ཟད། །གཅེར་བུ་ཕོངས་ཤིང་ལུས་དུབ་པ། །ལག་པ་ན་ནི་ཐོད་པ་
ཐོགས། །འཇིག་རྟེན་ན་ནི་སྣང་གྱུར་པ། །སྦྱིན་མེད་འབྲས་བུ་འདི་འདྲ་བའི། །བྲན་ནི་
མངག་གཞུག་བྱས་ཚེ་དང༌། །ཉེ་དུ་ཕོངས་པར་གྱུར་པ་དང་། །མཛའ་བོའང་ཉམ་ཐག་དུས་
སུ་ནི། །ཆུང་མ་ཁ་ཟས་མེད་ཚེ་རྟོགས། །བུད་མེད་ཁ་ཟས་ཉིས་འགྱུར་ཏེ། །ངོ་ཚ་དག་ནི་
བཞི་འགྱུར་ཡིན། །རྩོལ་བ་ཡང་ནི་དྲུག་འགྱུར་ཏེ། །འདོད་པ་བརྒྱད་འགྱུར་ཡིན་པར་
བཤད། །ཤིང་རྣམས་ཀྱི་ནི་མེ་དང་ནི། །ཆར་པས་རྒྱ་མཚོ་ཆེན་པོ་དང་། །འབྱུང་པོ་ཀུན་གྱིས་
གཤིན་རྗེ་དང་། །སྐྱེས་པས་བུད་མེད་ངོམས་མི་འགྱུར། །ཟས་ཞིམ་ཟ་བར་བྱེད་པ་དང་། །༩
མཛའ་བོ་སྙན་སྨྲ་དང་འགྲོགས་དང་། །བདེ་བ་དང་ནི་བུ་དང་ནི། །འཚོ་དང་ནོར་གྱིས་
ངོམས་པ་མེད། །མཁས་པ་ལེགས་བཤད་ཀྱིས་མི་ངོམས། །བལྟ་ན་སྡུག་པས་མིག་མི་
ངོམས། །འཚོ་བ་རང་གི་ལས་དང་ཆོས་ཀྱིས་བསྔགས། །རང་རང་གི་ནི་ཆུང་མ་ལ་རྟག་
དགའ། །དབང་པོ་ཐུལ་ཅིང་གློ་བུར་མགྲོན་ལ་དགའ། །སྐྱེས་བུ་དམ་པའི་ཁྱིམ་ན་ཐར་པ་
ཡོད། །ཙ་ན་ཀ་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་གཉིས་པའོ།། །།
༈ གང་ཞིག་བསྟན་བཅོས་ཡོངས་སྤངས་ནས། །མི་བརྟན་པ་ནི་སྒྲུབ་བྱེད་པ། །དེ་
ཡི་བརྟན་པ་ཉམས་འགྱུར་ཏེ། །མི་བརྟན་ཉམས་པ་ཉིད་དུ་ཟད། །ཟས་ཀྱི་ཚོད་ལས་ཁ་ཟས་
སྦྱིན། །བུད་མེད་མཆོག་ལ་དགའ་ནུས་ཤིང་། །འབྱོར་པའི་ཚུལ་ལས་སྦྱིན་པ་སྟེ། །དཀའ་
-102



ཙ་ན་ཀའི་ལུགས་ཀྱི་བསྟན་བཅོས།
ཐུབ་འབྲས་བུ་ཆུང་མ་ཡིན། །རིག་བྱེད་འབྲས་བུ་སྦྱིན་སྲེག་སྟེ། །ཐོས་པའི་འབྲས་བུ་ཚུལ་
ཁྲིམས་དུལ། །ཆུང་མའི་འབྲས་བུ་དགའ་དང་དུལ། །ནོར་གྱི་འབྲས་བུ་སྤྱོད་དང་སྦྱིན། །བུ་
མོ་རིགས་བཟང་ཤེས་རབ་ལྡན། །གཟུགས་ངན་ནའང་བླང་བར་བྱ། །གཟུགས་ལ
ལ་དུལ་བ་དག །ཆ་འདྲའི་བུད་མེད་ག་ལ་ཡོད། །དུག་ལས་ཀྱང་ནི་བདུད་རྩི་བླངས། །བྱིས་
པ་ལས་ཀྱང་ལེགས་བཤད་པ། །མི་གཙང་ལས་གསེར་བུད་མེད་ནི། །རིན་ཆེན་རིགས་ངན་
ལས་ཀྱང་བླངས། །རྒྱལ་པོའི་མཛའ་བ་རྟག་པ་མིན། །སྦྲུལ་ལ་དུག་མེད་གང་ཡང་མེད། །
གང་དུ་བུད་མེད་སྐྱེས་གྱུར་པའི། །རིགས་ལ་སྐྱོན་མེད་ཡོད་མ་ཡིན། །བུ་མོ་རིགས་ནི་བཟང་
ལ་བཏང་། །བུ་ནི་རིག་པ་ལ་སྦྱར་བྱ། །དགྲ་བོ་ཕོངས་པ་ལ་སྦྱར་བྱ། །མཛའ་བོ་ཆོས་ལ་
སྦྱར་བར་བྱ། །བྲན་གཡོག་དང་ནི་རྒྱན་རྣམས་ནི། །འཚམས་པའི་གནས་སུ་ངེས་པར་བཞག།
གཙུག་གི་ནོར་བུ་རྐང་པར་ནི། །གདགས་པར་རིགས་པ་མ་ཡིན་ནོ། །མེ་ཏོག་དག་གི་འོག་
ལོགས་ལྟ། །དམ་པའི་ཚུལ་ནི་གཉིས་ཡིན་ཏེ། །འཇིག་རྟེན་ཀུན་གྱིས་སྤྱིར་བཀུར་བའམ། །
ནགས་ཉིད་དུ་ནི་ངེས་པའོ། །རྟ་དང་གླང་པོ་ལྕགས་དང་ནི། །ཤིང་དང་རྡོ་དང་གོས་དང་ནི།།
ཆུ་དང་སྐྱེས་པ་བུད་མེད་དག །ཁྱད་ལས་ཁྱད་པར་ཆེ་བ་ཡིན། །བརྟན་པ་ཕོངས་པར་གྱུར་
ན་ཡང་། །སྙིང་སྟོབས་ཡོན་ཏན་ཉམས་མི་འགྱུར། །མེ་ནི་ཐུར་དུ་ཁ་བསྟན་ཡང་། །མེ་ལྕེ་ནམ་
ཡང་ཐུར་མི་འགྲོ། །རྟ་མཆོག་ལྕག་གིས་བཞུ་མི་དགོས། །སེངྒེ་འབྲུག་སྒྲ་མི་བཟོད་ལྟར། །
གཞན་གྱིས་སོར་མོ་བསྟན་པ་ནི། །མཁས་པ་རྣམས་ཀྱིས་བཟོད་མ་ཡིན། །བློ་དང་ལྡན་པའི་
མི་རྣམས་ནི། །གལ་ཏེ་འབྱོར་པ་ཉམས་གྱུར་ཀྱང་། །དམན་པ་ལ་ནི་འདུད་མི་བྱེད། །མི་
རྣམས་དྲེགས་པ་དང་བྲལ་ཞིང་། །ཤིན་ཏུ་ཕོངས་པར་གྱུར་ན་ཡང་། །ཕལ་ཆེར་གླང་པོ་
རྣམས་ཀྱི་ནི། ཁྲག་ནི་དྲོད་མོ་འཐུང་མི་བྱེད། །ལན་ཅིག་ཞེ་འགྲས་མཛའ་བོ་གང་། །སླར་
ཡང་འདུམ་པར་འདོད་པ་ནི། །དེ་ནི་དྲེའུ་མོ་མངལ་ཆགས་བཞིན། །འཆི་བདག་ཉེ་བར་
-103



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བཟུང་བ་ཡིན། །དགྲ་བོའི་བུ་ནི་སྙན་སྨྲ་ནའང་། །བློ་ལྡན་མི་ཡིས་བཏང་སྙོམས་མི་བྱ་སྟེ། །
དེ་ཉིད་དུས་གཞན་དག་ཏུ་གནོད་པ་སྐྱེད། །དུག་གི་ལོ་མའང་ཤིན་ཏུ་མི་ཟད་ཡིན། །ཚེར་མ་
རྐང་པར་ཟུག་པ་ལ། །ལག་པས་ཚེར་མ་འབྱིན་པ་ལྟར། །ཕན་བཏགས་པ་ཡི་ཚུལ་གྱིས་ནི།།
དགྲ་བོས་དགྲ་བོ་བླང་བར་བྱ། །གནོད་པ་བྱེད་ལ་ནམ་ཡང་ནི། །གནོད་པའི་བསམ་པ་མི་
བྱ་སྟེ། །ཆུ་འགྲམ་གྱི་ནི་ཤིང་ལྟ་བུ། །རང་ཉིད་ཁོ་ན་འགྱེལ་བར་འགྱུར། །ནོར་གྱི་ཚུལ་གྱིས་
གནོད་བསྐྱེད་པས། །དོན་དང་དོན་མིན་ཉེ་བར་བརྟག །ནོར་ལས་ཕུང་ཁྲོལ་འབྱུང་འགྱུར་
ཏེ། །དེ་བས་རིགས་པས་ཡོངས་སུ་བརྟག །བློ་ལྡན་མཁས་པ་རྣམས་དང་ནི། །བྱ་བ་གྲོས་
ཀྱིས་སྒྲུབ་པར་བྱ། །འབྱོར་གྱུར་ཁོ་ནར་མ་ཟད་ཀྱི། །རྒུད་པར་གྱུར་ཀྱང་མཛེས་པ་ཡིན། །
ནོར་དང་འབྲས་བུའི་སྦྱོར་བ་དང༌། །དེ་བཞིན་རིག་པ་བསླབ་པ་དང་། ཁ་ཟས་ཚོང་སོགས་
རྣམས་ལ་ནི། །རྟག་ཏུ་ངོ་ཚ་དོར་བར་བྱ། །ངོ་ཚ་ལྟད་མི་འཇིགས་མེད་དང་། །ངོ་ཚ་གཞུང་
ལུགས་གཏོང་ཚུལ་ཁྲིམས། །ལྔ་པོ་གང་ལ་ཡོད་མིན་པ། །དེར་ནི་འགྲོ་བར་མི་བྱའོ། །
ཁེངས་ཤིང་དྲེགས་པ་བྱེད་པ་དག །སྐྱེ་རྒུ་གདུང་བར་བྱེད་པ་ཡིན། །ཀུན་ཏུ་བརྩེ་དང་ལྡན་
པ་ཡི། །རྒྱལ་པོ་སྤྲིན་དང་འདྲ་བ་ཡིན། །ཟས་དང་གོས་ལ་ཆགས་འགྱུར་ལ། །གདུག་ཅིང་
ཡོན་པོར་འགྲོ་བ་དང་། །གདེངས་ཀ་སྔགས་ཀྱིས་བསྒྲུབ་བྱ་བའི། །རྒྱལ་པོ་སྦྲུལ་དང་འདྲ་
བ་ཡིན། །ལྕེ་གཉིས་པ་ལ་ལས་གཏུག་ཅིང་། །རྟག་ཏུ་གླགས་སྐབས་ཚོལ་བྱེད་ལ། །ལྟ་བ་
གཅིག་ལ་ཆགས་པ་ཡི། །རྒྱལ་པོ་སྦྲུལ་དང་འདྲ་བ་ཡིན། །ཀུན་ནས་འབད་པ་ཐམས་ཅད་
ཀྱིས། །རྒྱལ་པོའི་རྟོག་ཅན་མ་གཡེངས་པ། །ཐག་རིང་ལས་ཀྱང་ཐོས་པར་འགྱུར། །རྒྱལ་
པོ་གཅིག་བུ་ཉིད་ཡིན་ཡང་། །སྐྱེས་བུ་ཉན་རྣ་མཁས་པ་ཡིན། །ཀུན་ལ་ལེགས་པར་གནས་
ཡིན་ཏེ། །འགྲོ་བ་མ་ལུས་འབྲེང་བ་བྱེད། །གང་ཞིག་ཞོ་ཤས་འཚོ་བ་ཡིས། །རྒྱལ་པོ་གང་
ཞིག་བརྙས་གྱུར་པ། །དེ་ནི་ས་བདག་མ་ཡིན་ཏེ། །གཡོག་འཁོར་རྣམས་ཀྱང་བརྟན་མི་
-104



ཙ་ན་ཀའི་ལུགས་ཀྱི་བསྟན་བཅོས།
འགྱུར། །བརྐམ་ཆགས་ལ་ནི་རབ་ཞེན་ལ། །རྒུད་པ་རིང་ན་གནས་མ་ཡིན། །མཆིལ་པའི་
ཤ་ལ་ཆགས་པ་ཡི། །ཉ་རྣམས་དང་ནི་མཚུངས་པར་ལྟ། །ཀུན་གྱིས་ཐམས་ཅད་མི་ཤེས་ཏེ།།
ཐམས་ཅད་ཤེས་པ་གང་ནའང་མེད། །གནས་གཅིག་ལ་ནི་མཐར་ཐུག་པར། །ཤེས་པའི་
སྐྱེས་བུ་གང་ནའང་དཀོན། །འཇིག་རྟེན་ན་ནི་ཀུན་རིག་ཡོད་མིན་ཞིང་། །ཤིན་ཏུ་བླུན་པའང་
ཡོད་པ་མ་ཡིན་ཏེ། །ཤེས་པས་མཆོག་དང་བར་མ་ཐ་མ་རུ། །གང་གིས་ཤེས་ཏེ་དེ་མཁས་
ཡིན། །ཙ་ན་ཀའི་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་གསུམ་པའོ།། །།
༈ ས་བདག་ཉིད་དང་བྲན་གཡོག་གི །མཚན་ཉིད་ཁོ་ན་བཤད་པར་བྱ། །རྒྱལ་
པོ་ཀུན་ལ་མཁས་པ་ཡིས། །བྲན་གཡོག་ལེགས་པར་བརྟག་པར་བྱ། །བདེན་དང་ཆོས་ལ་
གཞོལ་བ་ཡིས། །རྟག་ཏུ་ཡུལ་འཁོར་བསྐྱང་བྱ་ཞིང་། །གཞན་གྱི་དཔུང་ནི་གནོན་པ་དང་། །
རྟག་ཏུ་ཆོས་ཀྱི་ས་བསྐྱང་བྱ། །ཀུན་དགའ་ར་བའི་ཕྲེང་རྒྱུད་ལྟར། །མེ་ཏོག་མེ་ཏོག་ཙམ་
བཏུའི། །སོལ་བ་མཁན་ནི་ཇི་བཞིན་དུ། །རྩ་ནས་བཅད་པར་མི་བྱའོ། །འོ་མ་བཞོས་ནས་
འཐུང་བཞིན་ལ། །བ་ནི་བསད་པར་མི་བྱའོ། །དེ་བཞིན་རྒྱལ་པོས་ཡུལ་འཁོར་ནི། །འདུས་
ཤེས་ནས་ནི་ལོངས་སྤྱོད་བྱ། །བའི་བརླ་ནི་ཆག་གྱུར་ན། །བཞོ་བས་འོ་མ་མི་ཐོབ་བོ། །དེ་
བཞིན་ཡུལ་འཁོར་ཚུལ་མིན་པས། །གནོད་པ་བྱས་ན་འཕེལ་མི་འགྱུར། །ཡུལ་འཁོར་སྦྲང་པ
རྩི་ལྟར་སྤྱད་ཀྱི། །སྦྲང་བུ་བསད་པས་མི་བྱའོ། །བེའུ་བདག་པོས་བཞོ་བ་ལྟར། །རྒྱལ་པོས་
ས་ནི་དེ་ལྟར་བསྐྱང་། །དེ་བས་འབད་པ་ཐམས་ཅད་ཀྱིས། །ས་ནི་རྗེས་སུ་བསྐྱང་བྱ་སྟེ། །ས་
ནི་ལེགས་པར་བསྐྱངས་ནས་ནི། །ཚེ་དང་གྲགས་པ་དཔུང་རྣམས་འཕེལ། །བརྟན་རྣམས་
ཕོངས་པ་ཐོབ་གྱུར་ཀྱང་། །རྣམ་པར་ཉམས་པར་མི་འགྱུར་རོ། །ཟླ་བ་སྒྲ་གཅན་ཁར་ཆུད་
ཀྱང་། །སླར་ཡང་འཆར་བར་མི་བྱེད་དམ། །གླུ་མཁན་གར་མཁན་རི་མོ་མཁན། །རོལ་མོ་
མཁན་དང་རྩིས་མཁན་དང་། །དོན་གྱི་བསྟན་བཅོས་འཕོངས་སློབ་མཁན། །ས་ཡི་བདག་
-105



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པོས་འབད་དེ་བསྲུང་། །བྲན་གཡོག་ལ་ནི་རྒྱུ་མེད་པ། །གང་ཞིག་ཁྲོ་བར་བྱེད་པ་ནི། །དེ་ནི་
སྦྲུལ་ནག་མཆེ་བ་ཟུག །མྱོས་པའི་དུག་གིས་ཟིན་པ་ཡིན། །རྒྱལ་པོར་གྱུར་ཞིང་གཡོན་ཅན་
ལ། །ཡོན་པོ་ཉིད་དུ་ཀུན་ཏུ་སྤྱོད། །སྡུག་ལ་མཛའ་དང་གཡོ་ལ་གཡོ། །དྲང་པོ་རྣམས་ལ་
ཁོང་དྲང་ཉིད། །མི་བརྟན་པ་ལ་བརྟན་མིན་དང༌། །ལོག་པར་སྨྲ་བ་དེ་བཞིན་ནོ། །གཙང་སྦྲ་
སྤྱོད་དང་དེ་བཞིན་དུ། །གཡོག་འཁོར་ཚོགས་ནི་སྦྱིན་པས་བསྡུ། །གཡོག་འཁོར་ནོར་གྱིས་
དྲེགས་པ་དང་། །གང་ཞིག་རྒྱལ་པོ་ལ་སྡོ་དང་། །གཡུལ་དུ་འཇུག་པར་འགྱུར་བ་ནི། །དགྲ་
ཡིས་ཟིལ་གྱིས་གནོན་པར་འགྱུར། །ས་བདག་རྟག་ཏུ་རྒྱུ་མེད་པར། །ཁྲོ་གཉེར་དག་ནི་མི་
བྱ་སྟེ། །བྲན་གཡོག་ནོར་མེད་པ་མ་ཡིན། །རྒྱལ་པོས་ཆོས་ནི་བསྲུང་བར་བྱ། །ས་བདག་
གིས་ནི་རྩེད་མོ་དང༌། །བདེ་ལ་ཆགས་པ་རིང་དུ་སྤོངས། ཁྱིམ་ན་གནས་བཞིན་དགྲ་བོ་
ལའང་། །བདེ་བས་རབ་ཏུ་དུལ་བར་བྱ། །བརྩོན་དང་བརྟུལ་ཕོད་བརྟན་པ་དང༌། །བློ་དང་
ནུས་པས་ ཕ་རོལ་གནོན། །ཡོན་ཏན་དྲུག་པོ་གང་ལ་ཡོད། །དེ་ལ་ལྷ་ཡང་དོགས་པ་སྐྱེ། །
གང་གིས་རྒྱལ་སྲིད་འདོད་པ་ཡིས། །བསྒྲུབ་ཀྱང་ཐོབ་པར་མ་གྱུར་ན། །དེ་ནི་བསོད་ནམས་
རྒྱུས་ཡིན་གྱི། །སྐྱེས་བུའི་རྩོལ་བས་ཉམས་པ་མིན། །ཙ་ན་ཀ་རྒྱལ་པོའི་ལུགས་ཀྱི་བ
བཅོས་ལས་ལེའུ་བཞི་པའོ།། །།
༈ གཡོག་འཁོར་གང་ཞིག་ཡོན་ཏན་ནི། །ཡོངས་སུ་བརྟག་པ་བཤད་པར་བྱ། །
མཛངས་ཤིང་བྱ་བ་ཀུན་ལ་མཁས། །གྲུབ་མཐའ་བསྟན་བཅོས་ལ་རབ་བྱ། །རྟག་ཏུ་རྒྱལ་
པོའི་བྱ་བ་སྒྲུབ། །འདི་ནི་བློན་པོ་ཡིན་པར་བཤད། །རིག་བྱེད་རིག་བྱེད་ཡན་ལག་ཤེས། །
བཟླས་དང་སྦྱིན་བསྲེག་དག་ལ་བརྩོན། །རྟག་ཏུ་ཤིས་པ་བརྗོད་ལ་མཁས། །འདི་ནི་རྒྱལ་
པོའི་ན
འི་མདུན་ན་འདོན། །ཚེ་ཡི་རིག་བྱེད་ལ་ལེགས་བསླབ། །ཐམས་ཅད་ཤེས་ཤིང་བལྟ་ན་
སྡུག །ངང་ཚུལ་བཟང་ལ་བྱ་བ་མཁས། །འདི་ནི་སྨན་པ་ཡིན་པར་བཤད། །བློ་ལྡན་སྨྲ་
-106



ཙ་ན་ཀའི་ལུགས་ཀྱི་བསྟན་བཅོས།
མཁས་ཤེས་རབ་ཆེ། །བདེན་པ་སྨྲ་ཞིང་དབང་པོ་དུལ། །བསྟན་བཅོས་ཐམས་ཅད་ལེགས་
མཐོང་འདི། །འདི་ནི་ཡི་གེ་བ་ཞེས་བྱ། །རིགས་དང་ངང་ཚུལ་ཡོན་ཏན་ལྡན། །བདེན་དང་
ཆོས་ལ་མཆོག་ཏུ་གཞོལ། །གཟུགས་བྱད་ཤིན་ཏུ་བཟང་བ་ཡི། །རྒྱལ་པོའི་སྤྱན་ནི་ཡིན་པར་
བཤད། །རང་ལུགས་མ་འཆོལ་རྒྱལ་ལ་བརྟན། །རིན་ཆེན་ཐམས་ཅད་ཡོངས་རྟོག་ཤེས། །
སྨ་མ་བབ་ཅིང་རྩོལ་བ་ཅན། །དམག་སྤྱན་ཡིན་པར་ཤེས་པར་བྱ། །བརྡ་ལ་ལེགས་པར་
བྱང་གྱུར་ཞིང་། །སྟོབས་ཅན་མཐོང་ན་སྡུག་པ་དང་། །བག་ཡོད་ནོར་ནི་ཆེ་བ་དག །སྒོ་
དཔོན་ཆེན་པོར་དེ་བཤད་དོ། །བློ་ལྡན་ཤེས་རབ་ཆེ་བ་དང་། །གཞན་གྱི་བསམ་པམ་པ་རྟོག་
མཁས་ཤིང་། །བརྟན་ལ་ཇི་བཞིན་ལན་འདེབས་ཤེས། །འདི་ནི་ཕོ་ཉར་ཤེས་པར་བྱ། །
གཡོས་ཀྱི་བསྟན་བཅོས་ཀུན་ལ་མཁས། །དགེ་ཞིང་སྙན་སྨྲ་དབང་པོ་ཞི། །གཙང་སྦྲ་ཆེ་ཞིང་
ཡིད་བརྟན་རུང༌། །དེ་ནི་ཕྱག་ཚང་ཡིན་པར་བཤད། །ཞར་བ་ཞ་བོ་མ་ནིང་དང༌། །སྒུར་པོ་
རྒན་པོ་དབང་པོ་བསྡམས། །འདི་དག་བཙུན་མོའི་བསྲུང་མར་ནི། །རྒྱལ་པོས་ཉེ་བར་སྦྱར་
བར་བྱ། །བྲན་གཡོག་མཆོག་དང་ཐ་མ་དང་། །བར་མ་མང་པོར་ཤེས་བྱས་ནས། །དེ་རྣམས་
ལས་དོན་གསུམ་པོ་ལ། །ཅི་རིགས་པར་ནི་སྦྱར་བར་བྱ། །སྨྲ་མང་ཁེངས་དང་ལེ་ལོ་ཅན། །ལ
གདུག་དང་གཡོ་ཅན་ཕོངས་ཆོས་ལྡན། །ཆོག་མི་ཤེས་དང་སྨེ་ཤ་ཟ། །བྲན་གཡོག་རྒྱལ་
པོས་སྤང་བར་བྱ། །བདག་པོ་ལ་འཁུ་སྤང་བྱ་ཞིང་། །ཤིན་ཏུ་མི་སྲུན་བཀྲེན་པའང་སྤངས། །
བཀྲེན་པས་བྱེ་བྲག་མི་ཤེས་པས། །དེ་བཀྲེན་འདི་གནོད་བྱེད་པ་ཡིན། །མི་སྲུན་བརྐམ་
ཆགས་ཕོངས་ཆོས་ཅན། །མུ་ཆོར་སྨྲ་ཞིང་གུས་པ་མེད། །ཞེ་སྡང་ཅན་དང་སྡིག་པ་ཅན། །
རྒྱལ་པོས་ཡོངས་སུ་སྤང་བར་བྱ། །སྐྱོ་བ་སྐྱེད་དང་ལྕེ་གཉིས་དང་། །གདུག་ཅིང་གཅིག་ཏུ་མི་
སྲུན་དང་། །རང་བཞིན་ངན་དང་འཚེ་བར་དགའ། །གནོད་པ་འབའ་ཞིག་སྐྱེད་བྱེད་ཡིན། །
གལ་ཏེ་རིག་པས་བརྒྱན་གྱུར་ནའང་། །སྐྱེ་བོ་ངན་པ་སྤང་བྱ་སྟེ། །སྦྲུལ་ནི་ནོར་བུས་བརྒྱན་?
-107



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ནའང་། །འདིས་ཅི་འཇིགས་པ་མི་སྐྱེད་དམ། །འགའ་ཞིག་རྟག་ཏུ་བརྣག་དཀའི་ཚིག་ངན་
ནི། །སྨྲ་ཞིང་རྒྱུ་མེད་པར་ནི་མི་ཟད་ཁྲོ། །དུག་ཆེན་སྦྲུལ་དང་མཚུངས་པར་བྱེད་པ་ཡི།། རང་
བཞིན་ངན་ལ་འཇིགས་པ་སུ་མི་སྐྱེ། །ཟབ་ཅིང་སྙན་པར་སྨྲ་བ་དང་། །བདེན་ལ་གཞོལ་ཞིང་
རང་དབང་གྱུར། །དངོས་དོན་ལེགས་ཤེས་ཡང་དག་དོན་ལ་མཁས། །བྲན་གཡོག་ཕལ་
ཆེར་རང་དབང་གྱུར་པ་ཡིན། །ལེ་ལོ་མེད་ཅིང་ཆོག་ཤེས་ལ། །ལེགས་པ་གཉིད་ལོག་ར
ཏུ་སད། །བདེ་སྡུག་ལ་མཉམ་བརྟན་པ་ཡི། །བྲན་གཡོག་འཇིག་རྟེན་ལ་རྙེད་དཀའ། །བཟོད་
མེད་གུས་པ་དཀའ་བ་དང་། །གཏོང་དང་བྲལ་ཞིང་ནོར་ལ་དགའ། །སྨོད་བྱེད་སྟོབས་ཆུང་
རབ་ཏུ་གདུག །རྟེན་མི་བརྟག་པོས་སྤང་བར་བྱ། །གཡོ་དང་ཟོལ་དང་རྒ་བ་དང༌། །རྒ་ཞིང་
སྐལ་བ་བཟང་དང་བྲལ། །མེད་པར་འཇིགས་ཤིང་སྐྲག་པ་དང་། །ཟླ་བ་དྲུག་དང་ལོ་གཅིག་
ནམ། །རྒྱལ་པོས་བསྡུམས་ཤིང་བྱ་བ་ཡིན། །བདག་ཉིད་ལ་ནི་དགའ་བསམ་ལ། །དགྲ་དང་
ཉེ་བར་འཐབ་པར་བྱ། །གླེན་པ་ལས་ལ་སྦྱར་ན་ནི། །གྲགས་པ་མེད་དང་དོན་ཉམས་དང་།།
དམྱལ་བར་ལྟུང་བ་ཉིད་དག་སྟེ། །རྒྱལ་པོ་ལ་ནི་ཉེས་གསུམ་འབྱུང་། །མཁས་པ་ལས་ལ་
སྦྱར་ན་ནི། །གྲགས་དང་ཚེ་དང་ཡོན་ཏན་དང་། །སྙན་པ་ནོར་ནི་འཕེལ་བ་དང་། །མཐོ་རིས་
གནས་སུ་སྐྱེ་བ་འབྱུང་། །དགེ་བའམ་ཡང་ན་མི་དགེ་བའི། །ལས་གང་བྱེད་པར་གྱུར་པ་ན།།
ལེགས་སྤྱོད་དང་ནི་ཉེས་སྤྱོད་དང་། །རྒྱལ་པོ་དེ་དང་འབྲེལ་བ་ཡིན། །དེ་བས་ས་ཡི་དབང་
ཕྱུག་གིས། །ཆོས་དང་འདོད་དོན་བསྒྲུབ་བྱའི་ཕྱིར། །དགེ་སྦྱོང་དང་ནི་བྲམ་ཟེ་དག །རྟག་ཏུ་
ཕན་དང་བདེ་ལ་སྦྱར། །ཙ་ན་ཀ་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་ལྔ་པའོ།། །།
༈ ཡོན་ཏན་ལྡན་པ་བསྟེན་བྱ་ཞིང་། །ཡོན་ཏན་མེད་པ་སྤང་བྱ་སྟེ། །མཁས་ལ་
ཡོན་ཏན་ཀུན་ལྡན་ཏེ། །བླུན་པོ་ལ་སྐྱོན་འབའ་ཞིག་ཡིན། །རྟག་ཏུ་དམ་པ་དང་འགྲོགས་
ཤིང༌། །དམ་པ་རྣམས་དང་འདྲེ་བ་དང་། །བྱམས་རྩོད་དམ་པ་དང་བྱ་ཞིང་། །ཅི་ཡང་ངན་པ་a
-108



ཙ་ན་ཀའི་ལུགས་ཀྱི་བསྟན་བཅོས།
་དང་མི་བྱ། །གྲོག་མཁར་དང་ནི་སྦྲང་རྩི་དང་། །ཡར་ངོ་ཡི་ནི་ཟླ་བ་དང་། །རྒྱལ་པོའི་ནོར་
དང་སྤྲང་པོའི་ཟས། །ཅུང་ཟད་ཅུང་ཟད་ཙམ་གྱིས་འཕེལ། །སྨིག་སྨན་དག་ནི་ཟད་པ་དང༌།།
གྲོག་མཁར་ཡང་ནི་བསགས་པ་མཐོང་། །འདུ་ལས་གོད་པ་ཅུང་བྱ་བ། །དེ་ཉིད་ཁོ་ན་
མཁས་པ་ཡིན། །སྦྱིན་དང་ཀློག་པའི་ལས་རྣམས་ལ། །ཉིན་ཞག་དོན་མེད་མི་བྱའོ། །ཆགས་
ཅན་ནགས་ན་གནས་ཀྱང་ཉེས་པ་འབྱུང་། །དམ་པ་ཁྱིམ་ན་གནས་ཀྱང་དབང་པོ་དུལ། །མ་
སྨད་པ་ཡི་ལས་ལ་འཇུག་བྱེད་ཅིང་། །འདོད་ཆགས་ལས་ལྡོག་ཁྱིམ་ཉིད་དཀའ་ཐུབ་ཚལ། །
སེམས་ཀྱི་ཆོས་ནི་བསྲུང་བར་བྱ། །རིག་པ་དག་ནི་སྦྱོར་བས་བསྲུང་། །གཟུགས་ནི་བྱི་དོར་
གྱིས་བསྲུང་ཞིང་། །རིགས་ནི་ངག་ཚུལ་དག་གིས་བསྲུང་། །རྟག་ཏུ་སྦྱིན་པ་གཏང་བྱ་སྟེ། །
སྐྱེ་བ་བ་བཀྲེན་པར་མི་བྱའོ། །འབྱོར་པ་སྤྱད་པས་མི་ཟད་ཀྱི། །སྐལ་བ་ཟད་པས་ཟད་པར་
འགྱུར། །སྦྱིན་པས་ཟད་པར་མི་འགྱུར་ལ། །མ་སྤྱད་པས་ཀྱང་འཕེལ་མི་འགྱུར། །གཞན་དུ་
སྔོན་ཆད་བསགས་པ་ཡི། །ལེགས་སྤྱད་ཟད་པས་ཟད་པར་འགྱུར། །བྱིན་ཞེས་མི་སྨྲའི་ནོར་
ཅི་རུང་། །སྟེར་བ་ནའང་འཕེལ་འགྱུར་ཏེ། ཁྲོན་པ་ནས་ཆུ་བླངས་གྱུར་ཀྱང་། །ཉིན་རེ་ཆུ་ནི་
མང་པོར་འགྱུར། །གང་ལ་ཆོས་ཡོད་བདེན་པ་སྟེ། །གང་ལ་ཆོས་མེད་སྨད་བྱ་ཞིང་། །ཆོས་
ནི་འཇིག་རྟེན་ལ་བརྟག་པས། །ནོར་གྱི་དོན་དུ་དེ་མི་སྤངས། །སྐྱེ་བོ་བཀྲེན་པ་ནོར་འདོད་
པས། །སྡུག་བསྔལ་གང་ཞིག་བྱས་གྱུར་པ། །དེ་ཡིས་གལ་ཏེ་ཆོས་དོན་གཉེར། །སླར་ཡང
ཉོན་མོངས་གནོད་མི་འགྱུར། །གཙང་སྦྲ་དག་ནི་ཐམས་ཅད་ལས། །ནོར་གྱི་གཙང་སྦྲ་ཁྱད་
པར་འཕགས། །གང་འདིར་ནོར་ཡོད་གཙང་སྦྲ་ཡིན། །ས་དང་ཆུ་ཡིས་གཙང་མ་ཡིན། །
བདེན་པའི་གཙང་སྦྲ་སེམས་གཙང་སྦྲ། །དབང་པོ་དུལ་བའི་གཙང་སྦྲ་དང་། །ཆུ་ཡི་གཙང་
སྦྲ་ལྔ་པ་ཡིན། །མགུ་བས་མགུ་བར་མི་འགྱུར་ཞིང་། །བརྙས་པས་འཁྲུགས་པར་མི་འགྱུར་
བ། །སྐྱེས་བུ་ཁྲོ་མེད་ཅེས་བཤད་དེ། །འདི་ནི་དམ་པའི་མཚན་ཉིད་ཡིན། །སྐྱེས་བུ་དབུལ་པོ་
-109



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྣམས་ཀྱི་ཚིག །མཁས་ཤིང་སྙན་པར་གྱུར་པ་དང་། །དུས་སུ་སྨྲས་ཤིང་ཕན་སྨྲས་ཀྱང་། །
སུ་ལའང་ཉན་པར་མི་བྱེད་དོ། །སྔགས་དང་སྟོབས་དང་བརྩོན་པ་དང་། །ཤེས་དང་སྐྱེས་
བུའི་རྩོལ་བས་ཀྱང་། །དངོས་གང་རྙེད་པར་མ་གྱུར་པའི། །དེ་ལ་སུ་ཞིག་གདུང་བར་བྱེད། །
བདེ་བའམ་ཡང་ན་སྡུག་བསྔལ་དག །འཐོབ་པར་བྱ་བ་མ་ཐོབ་ཅིང་། །བགྲོད་པར་བྱ་
བའང་མ་བགྲོད་ལ། །རྙེད་པར་བྱ་བ་མ་རྙེད་པས། །དོན་གཅིག་གྲུབ་པར་གྱུར་ན་ནི། །དེ་
ལ་གདུལ་བྱར་ཅི་ཞིག་ཡོད། །གང་དུ་འཆི་བདག་ཡོད་དེར་འཆི། །གང་ན་དབང་གནས་
།
དེར་ཕུན་ཚོགས། །རང་གི་ལས་ཀྱིས་ཁྲིད་ནས་ནི། །དེ་དང་དེར་ནི་བདག་ཉིད་འགྲོ། །དགེ་
དང་མི་དགེའི་ལས་རྣམས་ནི། །སྔོན་ཆད་བྱས་པ་གང་ཡིན་པ། །སྔོན་ཚེ་ཇི་ལྟར་སྤྱད་པ་
ལྟར། །བྱེད་པ་པོ་ཡི་རྗེས་སུ་འབྲངས། །སྐྱེ་བོ་ངན་པ་གཞན་གྱི་སྐྱོན། །ཉུངས་འབྲུ་ཙམ་ལ་
རྟོག་བྱེད་ཅིང་། །རང་སྐྱོན་བིལ་བ་ཙམ་ཡང་ནི། །ཡོད་དུ་ཟིན་ཀྱང་མི་མཐོང་ངོ༌། །གཞན་
དབང་ཐམས་ཅད་སྡུག་བསྔལ་ཏེ། །རང་དབང་ཐམས་ཅད་བདེ་བ་ཡིན། །བདེ་དང་སྡུག་
བསྔལ་གཉིས་མཚན་ཉིད། །མདོར་ན་འདི་དག་ཡིན་ཤེས་བྱ། །བདེ་བའི་རྗེས་སུ་སྡུག་
བསྔལ་ཞིང་། །སྡུག་བསྔལ་རྗེས་སུ་བདེ་བ་ཡིན། །མི་རྣམས་ཀྱི་ནི་བདེ་སྡུག་དག །འཁོར་
ལོ་བཞིན་དུ་ཡོངས་སུ་འཁོར། །གང་ཞིག་སོང་བ་དེ་འདས་ཟིན། །གང་ཞིག་མ་འོངས་དེ་
རིང་ཞིང་། །གང་ཞིག་གདུང་བར་མི་འགྱུར་བར། །ད་ལྟ་འབྱུང་བས་གནས་པར་གྱིས། །ཙ་
ན་ཀ་རྒྱལ་པོའི་ལུགས་ཀྱི་བསྟན་བཅོས་ལས་ལེའུ་དྲུག་པའོ།། །།
༈ འགའ་ཡང་སུ་ཡི་དགྲ་བོ་མིན། །སུའང་གང་གིའང་དགྲ་བོ་མིན། །མཛའ་བོ་
དང་ནི་དགྲ་བོའང༌། །རང་གི་ནུས་པ་ཉིད་ལས་བྱུང་། །མྱ་ངན་དགྲ་སྐྱེད་འཇིགས་ལས་སྐྱོབ།།
ཡིད་ཆེས་གནས་གྱུར་སྙིང་དུ་སྡུག །མཛའ་བོ་ཞེས་བྱའི་ཡི་གེ་གཉིས། །རང་གི་རིན་ཆེན་
འདི་སྤྲུལ་འགྱུར། །གལ་ཏེ་རྟག་ཏུ་མཛའ་འདོད་ན། །ཕོ་ཉ་ནོར་གྱི་ཁེ་སྤོགས་དང་། །དེ་མེད་
-110



ཙ་ན་ཀའི་ལུགས་ཀྱི་བསྟན་བཅོས།
ཆུང་མ་ལ་བལྟ་བ། །ཉེས་པ་གསུམ་པོ་སྤང་བར་བྱ། །རླུང་ཤུགས་མི་ཟད་འདོང་བ་དང༌། །
རྒྱ་མཚོ་ཆེན་པོའི་རྦ་རླབས་དང་། །འབྱུང་བ་དགག་པར་ནུས་སྲིད་ཀྱི། །རྗེས་ཆགས་སེམས་
ནི་དེ་ལྟ་མིན། །མེ་དང་ཆུ་དང་བུད་མེད་དང་། །བླུན་པོ་སྦྲུལ་དང་རྒྱལ་པོ་དྲུག །འཕྲལ་དུ་
སྲོག་འཕྲོག་བྱེད་ཡིན་པས། །རྟག་ཏུ་བག་དང་བཅས་པས་བསྟེན། །གཞན་གྱིས་རང་སྐྱོན་
མི་རྟོགས་པས། །གཞན་གྱི་སྐྱོན་ཡང་ཤེས་པར་བྱ། །རུས་སྦལ་ཡན་ལག་སྦེད་པ་ལྟ། །
གཞན་གྱི་རང་བཞིན་ཤེས་པར་བྱ། །དུལ་བས་སློབ་མ་བྲིད་བྱས་པ། །དཀའ་ཐུབ་ཀྱིས་ལྷ་
ནོར་བུད་མེད། །ཡོན་ཏན་གྱིས་ནི་ཐམས་ཅད་བསྡུ། །མཛའ་བོ་ལ་གཡོ་ལྐོག་པས་ཆོས། །བ
གཞན་ལ་གནོད་པས་སྦྱོར་བ་དང་། །རྩུབ་པས་བུད་མེད་བདེས་རིག་པ། །གང་ཞིག་འདོད་
དེ་མཁས་པ་མིན། །གང་ཞིག་རྒན་པོའི་གྲོས་མི་ཉན། །བསྟན་བཅོས་ཤེས་པའི་སྐྱེ་བོ་མེད།།
མ་བརྟགས་པར་ནི་སྤྱོད་འགྱུར་བ། །དེ་ཡི་བྱ་བ་མོད་ལ་འཇིག །བགྲོད་དཀའ་བར་ནི་
གནས་གྱུར་ཀྱང་། །མི་ཡི་གསང་ཐུབ་རང་དབང་འགྱུར། །ཕྱེ་བར་གྱུར་པས་འཁྲུགས་པ་ནི།།
ཡུལ་གྱི་བུ་བཞིན་མྱ་ངན་སྐྱེད། །དཀའ་ཐུབ་ལུས་ནི་འཇམ་པ་དང་། །དཔའ་བོ་རྨ་ནི་མེད་པ་
དང་། །བུད་མེད་དམ་པ་ཆང་འཐུང་དང་། །རྒྱལ་པོའི་ཆོས་མེད་ཡིད་མི་ཆེས། །མཛའ་བོ་མི་
ལ་ཡིད་མི་བརྟན། །གལ་ཏེ་མཛའ་བོ་ཁྲོད་གྱུར་ན། །གསང་ཚིག་ཐམས་ཅད་སྨྲ་བར་བྱེད། །
བྱེད་པ་པོ་ལ་མ་ལྟོས་པར། །བྱ་བ་ཅི་ཡང་མི་འགྲུབ་པས། །བྱ་བ་ཀུན་ལ་འཇུག་ནའང་། །
བློ་ནི་བརྟན་པ་ཉིད་དུ་བྱ། །ལྷོག་ཤ་དབུལ་པོའི་དུག་ཡིན་ཏེ། །རྒན་པོའི་དུག་ནི་གཞོན་ནུ་
མ། །བློ་ངན་གྱི་ནི་རིག་པ་དུག །མ་ཞུ་ཟས་ཟ་དུག་ཡིན་ནོ། །ལྐོག་མ་མི་བདེ་གླུ་ལ་དགའ།།
སྨད་རིགས་བསྟན་བཅོས་མཐོ་ལ་དགའ། །དབུལ་པོ་གཏོང་བ་ལ་དགའ་ཞིང་། །རྒན་པོ་
གཞོན་ནུ་ལ་དགར་འགྱུར། །ཆུ་མང་བཏུང་ཞིང་སྟན་སྲབ་དང༌། །ལུས་ཟུངས་ཟད་དང་
ཤུགས་བཀག་དང༌། །ཉིན་པར་གཉིད་ལོག་མཚན་གཉིད་མེད། །དྲུག་པོ་འདི་རྣམས་ནད་
-111



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྐྱེད་བྱེད། །ཤ་སྐམ་དང་ནི་བུད་མེད་རྒན། །ཆང་གསར་ཞོ་ནི་ཆགས་མ་ཐག །ནངས་པར་
འཁྲིག་སྤྱོད་ཉིན་གཉིད་ལོག །དྲུག་པོ་ཕྲལ་དུ་སྲོག་འཕྲོག་ཡིན། །ཆང་རྙིང་ཤ་དང་མར་རྙིང་
དང་། །བུད་མེད་གཞོན་དང་འོ་མ་འཐུང་། །ཆུ་ཚན་དང་ནི་ཤིང་གྲིབ་དག །ཕྲལ་དུ་སྲོག་ནི་
སྟེར་བྱེད་ཡིན། །ཁྲུས་བྱས་འོ་མ་ཆུ་སྤྱོད་ཤ །ཕྲལ་དུ་སྟོབས་བསྐྱེད་གསུམ་ཡིན་ནོ། །གོས་
ལ་སོ་ཡི་དྲི་མ་འཇོག །མང་དུ་ཟ་ཞིང་བརླང་ཚིག་སྨྲ། །ཉི་མ་འཆར་དང་ནུབ་ཚེའང་ཉལ། །
དེ་ཡི་དཔལ་ནི་ཉམས་པ་ཉིད་དུ་འགྱུར། །མགོ་བོ་བྱི་དོར་ལེགས་བྱས་རྐང་ལེགས་བཀྲུས།།
བུད་མེད་མཆོག་བསྟེན་ཁ་ཟས་ཉུང་ངུ་ཟ། །གཅེར་བུར་མི་ཉལ་དུས་ཚིགས་འདོད་པ་
སྤོངས། །དྲུག་པོས་ཡུན་རིང་དཔལ་ཉམས་སླར་སྐྱེད་བྱེད། །གང་དང་གང་གི་མེ་ཏོག་ནི། །
མཆོག་ཏུ་དཀར་བར་གྱུར་པ་དག །མགོ་ལ་བཞག་པར་གྱུར་ན་ནི། །བྱུར་ནི་རབ་ཏུ་
འཇོམས་པར་བྱེད། །མར་མེ་ཐ་མའི་དྲི་མ་དང༌། །ཁྲུས་མཁན་གྱིས་ནི་ཆུ་ངོགས་དང༌། །དེ་
ནི་དཔལ་མིན་གནས་པ་མིན། །རང་མི་ལ་དྲང་སྐྱེ་བོ་གཞན་ལ་གཡོ། །སྐྱེ་བོ་དམ་པ་དང་
མཛའ་མི་སྲུན་སྤོངས། །དགྲ་ལ་དཔའ་ཞིང་བླ་མ་ལ་གུས་པ། །འདི་དག་གང་གིས་ཤེས་དེ་
དུས་ཤེས་ཡིན། །གཟུགས་ལྡན་རིགས་མཐོ་མཁས་པར་གྱུར་པའམ། །རིགས་དང་ལྡན་
ཞིང་བསྟན་བཅོས་མང་ཐོས་ལ། །གལ་ཏེ་ཡོན་ཏན་སྣ་ཚོགས་ཀྱིས་བརྒྱན་ཡང་། །གོས་ན་
སྐྱེ་བོ་མཛེས་པ་སྣང་མ་ཡིན། །བུད་མེད་རྒྱལ་པོ་སྦྲུལ་དང་ནི། །ཁ་ཐོན་དགྲ་དང་གྲོགས་པོ་
དང༌། །ལོངས་སྤྱོད་གཉིད་དང་ཚེ་ལ་ནི། །ནམ་ཡང་ཡིད་བརྟན་མི་བྱའོ། །དགྲ་བོ་དག་དང་
སྡུམས་བྱས་ནས། །བག་ཕེབས་པས་ནི་དེར་ཉལ་བ། །དེ་ནི་ཤིང་རྩེར་ཉལ་གྱུར་ཡང་། །
སད་ནས་ལྟུང་བར་གྱུར་དང་མཚུངས། །འཇམ་པོས་འཇམ་པོ་འཇོམས་བྱེད་ཅིང་། །འཇམ་
པོས་རྩུབ་པོའང་འཇོམས་བྱེད་དེ། །འཇམ་པོས་མི་འགྲུབ་གང་ཡང་མེད། །དེ་བས་འཇམ་་
ཉིད་རྣོན་པོ་ཡིན། །ཤིན་ཏུ་དྲང་པོར་མི་བྱ་སྟེ། །ནགས་སུ་སོང་ལ་ལྟོས་ཤིག་དང་། །དེར་ནི་པ
-112



ཙ་ན་ཀའི་ལུགས་ཀྱི་བསྟན་བཅོས།
ཤིང་དྲང་གཅོད་བྱེད་ལ། །ཡོན་པོ་ལུས་པར་གྱུར་པ་ཡིན། །འབྲས་བུ་དང་ལྡན་ཤིང་དུད་
ཅིང་། །སྐྱེ་བོ་མཁས་པ་དུལ་བ་ཡིན། །ཤིང་སྐམ་དང་ནི་བླུན་པོ་དག །འདུད་པར་མི་བྱེད་
དུལ་མ་ཡིན། །ཤེས་དང་བྱེ་བྲག་ཤེས་མེད་ཅིང་། །བླུན་པོ་རྣམས་ནི་རྟག་ཏུ་དགའ། །ཤེས་
པའི་ལྕགས་ཀྱུས་དབང་བྱས་པའོ། །མཁས་པ་རྟག་ཏུ་སེམས་གདུང་བྱེད། །རི་བོའི་རྩེ་མོར་
ཆར་འབབ་ཅིང་། །བུད་མེད་མཛའ་བོ་ངན་ལ་དགའ། །དཔལ་ནི་བླུན་པོ་ལ་གནས་ཤིང་། །
མཁས་པ་ཕལ་ཆེར་དབུལ་པོར་སྣང་། །ཙ་ན་ཀ་རྒྱལ་པོའི་ལུགས་ཀྱི་བསྟན་བཅོས་ལས་
ལེའུ་བདུན་པའོ།། །།
༈ ཆུང་མ་ངན་དང་མཛའ་བོ་ངན། །རྒྱལ་པོ་ངན་དང་ཤེས་ངན་དང་། །འབྲེལ་བ་
ངན་དང་བརྟེན་ངན་ནི། །རིང་དུ་ཡོངས་སུ་སྤང་བར་བྱ། །ཡུལ་འཇིགས་པ་དང་རིགས་ཟད་
དང་། །ཆུང་མ་གཞན་གྱིས་སེམས་འཕྲོག་དང་། །བུ་ནི་ལོག་པས་ཕོངས་ལ་གནས། །གང་
ཞིག་མ་མཐོང་དེ་སྐལ་ལྡན། །བུ་ངན་པ་ལ་སུ་ཞིག་དགའ། །མཛའ་བོ་ངན་ལ་སུ་ཡིད་རྟོན།།
རྒྱལ་པོ་ངན་ལ་འབྲུ་གཉིས་མ་དཔེར་ཆད། ཡོད་མིན། །གཞན་གྱི་ཟས་དང་གཞན་གོས་དང་། །
གཞན་གྱི་མལ་དང་གཞན་བུད་མེད། །གཞན་གྱི་ཁྱིམ་དུ་གནས་གྱུར་ན། །བརྒྱ་སྦྱིན་ཡང་
ནི་དཔལ་ཉམས་འགྱུར། །དྲེགས་པས་དཔལ་ནི་ཉམས་གྱུར་ཅིང་། །ཁྲོས་པས་དཀའ་ཐུབ་
ཉམས་པར་བྱེད། །ལམ་རིང་ གྱིས་ནི་སྟོབས་ཉམས་ལ། །བྲམ་ཟེ་གཙང་སྦྲ་མེད་པས་
ཉམས། །སྨད་རིགས་རྩོད་པ་ཉིད་ཀྱིས་དགའ། །དམ་པ་འདུ་བར་དགའ་བ་ཡིན། །མི་
མཆོག་གོ་འཕང་བསྟོད་འདོད་དེ། །གོ་འཕང་བསྟོད་ན་ནོར་གྱི་མཆོག །བུད་མེད་ཚོང་སྤྱོད་
བྲན་གྱུར་ང་རྒྱལ་ཆེ། །སྨད་ཚོང་སྙན་པར་སྨྲ་བར་བྱེད་པ་དང་། །དཀའ་ཐུབ་ཆས་གོས་ནོར་
མེད་འདོད་ལ་གདུང༌། །ལྔ་པོ་འདི་དག་ཚུལ་མིན་སྤྱོད་པ་ཡིན། །གཏོང་དགའ་དབུལ་ཞིང་
སེར་སྣ་ཅན་ནོར་ལྡན། །རང་མི་ལ་བཀུར་བུ་ནི་བསྒོ་མི་ཉན། །གཞན་ལ་ཕན་བྱེད་མངོན་
-113



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དགའ་ཚེ་ཐུང་ལ། །ལྔ་པོ་འདི་དག་སྐྱེས་རྒུའི་བདག་པོའི་ཉེར་སྤྱད་ཡིན། །ཆུང་མ་དང་བྲལ་
རང་མིས་བརྙས་པ་དང་། །བུ་ལོན་ལྷག་མ་སྐྱེ་བོ་ངན་ལ་བརྟེན། །དབུལ་པོར་གྱུར་ལ་སྐྱེ་བོ་
རྒྱབ་ཀྱིས་ཕྱོགས། །ལྔ་པོ་མེ་མེད་པ་ཡང་ཤིན་ཏུ་བསྲེག །རིག་པ་དོན་བྱེད་བུ་ནི་བསྒོ་བ་
ཉན། །ནད་མེད་པ་དང་དམ་པ་དང་འགྲོགས་དང་། །རང་དབང་ཡོད་ཅིང་རྗེས་འཇུག་ཆུང་
མ་སྟེ། །ལྔ་པོ་སྡུག་བསྔལ་རྩད་ནས་འབྱིན་བྱེད་ཡིན། །ཞུམ་དང་མདོག་ངན་ཁེངས་པ་དང༌།།
གོས་ངན་རང་ཉིད་འོངས་པ་ནི། །ལྔ་པོ་འདི་དག་ཕུར་བུ་དང་། །འོངས་པ་ལའང་མཆོག་མི་
འགྱུར། །ཚེ་དང་ལས་དང་སེམས་དང་ནི། །མཛའ་བོ་དང་ནི་ནོར་རྙེད་དེ། །ལྔ་པོ་འདི་དག་
ལུས་ཅན་རྣམས། །སྐྱེ་བོའི་རྗེས་ལ་རྗེས་སུ་སྐྱེ། །རི་བོ་ལ་འཛེགས་ཆུ་དང་ནི། །བ་ལང་ཀྱི་
དང་འཐབ་པ་དང་། །འགྱེལ་བ་ལས་ནི་སློང་བ་སྟེ། །བེར་ཀའི་ཡོན་ཏན་ལྔ་རུ་བཤད། །
འཇིག་རྟེན་ན་ནི་སྲོག་མི་བརྟན། །ནོར་དང་ལང་ཚོའང་བརྟན་མ་ཡིན། །མཛའ་བོ་རྩོམ་
པའང་མི་བརྟན་ཏེ། །ཆོས་དང་གྲགས་པ་ཉན་པ་བརྟན། །མི་རྣམས་ཚེ་ནི་རབ་ཐུང་ལས། །
དེ་ཕྱེད་མཚན་མོ་འདའ་བར་བྱས། །ན་རྒས་ཉོན་མོངས་ཕོངས་པ་ཡིས། །ཕྱེད་པོ་དེའང་ཚང་
མ་ཡིན། །འགྲོའམ་འདུག་པར་འགྱུར་བའམ། །གཉིད་མ་ལོག་པའམ་ཉལ་བ་ན། །གང་
ཞིག་གཞན་དོན་མི་སེམས་པ། །དེ་ཡི་སྤྱོད་པ་ཕྱུགས་དང་མཚུངས། །ཕན་དང་མི་ཕན་
དཔྱོད་པའི་བློ་མེད་ཅིང་། །བློ་དང་ཐོས་པ་མང་པོ་དང་བྲལ་ལ། །ལྟོ་བ་འགེངས་པ་འབའ་
ཞིག་འདོད་གྱུར་པ། །སྐྱེས་བུ་དེ་ནི་ཕྱུགས་དང་ཁྱད་ཅི་ཡོད། །མཛའ་བོ་རྣམས་ལ་ཕན་
གདགས་བྱ་བ་དང་། །དགྲ་བོ་རྣམས་ལ་གནོད་པ་བྱ་བའི་ཕྱིར། །མཁས་པ་རྒྱལ་པོ་རྣམས་
ལ་བརྟེན་བྱ་ཡི། །ལྟོ་འགྲངས་འབའ་ཞིག་ཙམ་ནི་སུ་ཞིག་བྱེད། །མཁས་ཤིང་རྩལ་དང་
གྲགས་ལྡན་སྨྲ་བ་བབ། །མིས་བཀུར་འཚོ་བ་སྐད་ཅིག་གང་ཡིན་པ། །དེ་ནི་གསོན་པོ་ཡིན་
ཞེས་དམ་པས་འཆད། ཁ་ནི་ཡུན་རིང་འཚོ་ཡང་གཏོར་ཟར་ཟད། །ཆུ་ཆུང་གྲོགས་པོ་དགང་
-114



ཙ་ན་ཀའི་ལུགས་ཀྱི་བསྟན་བཅོས།
སླ་ཞིང་། །བྱིས་པའི་སྙིམ་པ་དགང་སླ་ལ། །སྐྱེས་བུ་ངན་པ་མགུ་སླ་སྟེ། །ངན་ངོན་ཙམ་གྱིས་
དགའ་བར་བྱེད། །སྤྲིན་གྱི་གྲིབ་མ་རྩྭ་ཡི་མེ། །བླུན་པོ་ལ་བརྟེན་སྐམ་སའི་ཆུ། །སྨད་འཚོང་
ཆགས་དང་མི་བསྲུན་མཛའ། །དྲུག་པོ་འདི་དག་ཆུ་བུར་མཚུངས། །ཉམ་ཆུང་དཔུང་ནི་རྒྱལ་
པོ་ཡིན། །བྱིས་པའི་དཔུང་ནི་དུད་མོ་ཡིན། །གླེན་པའི་དཔུང་ནི་མི་སྨྲ་ཡིན། །རྐུན་པོའི་
དཔུང་ནི་རྫུན་ཚིག་ཡིན། །ཇི་ལྟར་ཇི་ལྟར་སྐྱེས་བུ་ཡིས། །བསྟན་བཅོས་ལེགས་པར་རྟོགས་
འགྱུར་བ། །དེ་ལྟར་དེ་ལྟར་ཤེས་པ་ཡི། །ཁྱད་པར་ངེས་པར་སྐྱེ་བར་འགྱུར། །ཇི་ལྟར་ཇི་
ལྟར་སྐྱེས་བུ་ཡི། །བློ་ནི་དགེ་བའི་ལས་བྱེད་པ། །དེ་ལྟར་དེ་ལྟར་དོན་རྣམས་ཀུན། །འགྲུབ་
འགྱུར་འདི་ལ་ཐེ་ཚོམ་མེད། །བརྐམ་ཆགས་བག་མེད་ཡིད་ཆེས་པ། །གསུམ་པོས་སྐྱེས་བུ་
།
བསླུ་བར་བྱེད། །དེ་བས་བརྐམ་ཆགས་བག་མེད་དང་། །ཡིད་ཆེས་སུ་ལའང་མི་བྱའོ། །
ལྐོག་ན་བྱ་བ་ཉམས་བྱེད་ཅིང་། །མངོན་སུམ་དུ་ནི་སྨྲ་བྱེད་པ། །དུག་བུམ་ཁ་ནི་འོ་མ་ཅན། །
དེ་འདྲའི་མཛའ་བོ་སྤང་བར་བྱ། །སྐྱེ་བོ་ངན་དང་འགྲོགས་པ་ཡིས། །སྐྱེ་བོ་དམ་པ་བརླགས་
པར་བྱེད། །ཆུ་ནི་ཤིན་ཏུ་དྭངས་པ་ཡང་། །འདམ་གྱིས་རྙོགས་མ་ཅན་དུ་བྱེད། །གང་ཞིག་
མགྲོན་མཆོག་ལྷག་མར་གྱུར་ཏེ་ཟས། །གང་ཞིག་སྡིག་པ་མི་བྱེད་དེ་ཤེས་ལྡན། །གང་ཞིག་
ལྐོག་ན་ཕན་བྱེད་དེ་མཛའ་བོ། །གང་ཞིག་གཡོ་མེད་པས་བྱེད་དེ་ཆོས་ཡིན། །གང་ན་རྒན་
མེད་པ་དེ་འདུན་པ་མིན། །གང་ཞིག་ཆོས་ལྡན་མི་སྨྲ་དེ་རྒན་མིན། །གང་ལ་བདེན་མེད་དེ་ནི་
ཆོས་མ་ཡིན། །གང་ཞིག་བསླུ་དང་འབྲེལ་ལ་དེ་བདེན་མིན། །གང་དུ་སེམས་དང་དགའ་བ་
བཀྲ་ཤིས་ཏེ། །གང་ཞིག་གཞན་ལ་མི་བརྟེན་དེ་འཚོའོ། །གང་ཞིག་རང་མི་དང་སྤྱོད་དེ་
བསགས་པ། །གང་ཞིག་དགྲ་བོ་ཟིལ་གནོན་དེ་རྒྱལ་བ། །གང་ཞིག་ང་རྒྱལ་དང་བྲལ་དེ་
དཔལ་ཡིན། །གང་ཞིག་སྲེད་པས་མ་རྨོངས་དེ་དཔལ་ཡིན། །གང་ཞིག་བག་ཕེབས་གྱུར་པ་
དེ་མཛའ་བོ། །གང་ཞིག་དབང་པོ་ཐུལ་བ་དེ་དཔའ་བོ། །རྒྱལ་པོ་མེད་པར་འདུག་མི་བྱ། །
-115



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བུད་མེད་གཙོ་བོ་བྱེད་པ་དང་། །གཙོ་མ་ཡོད་པར་གནས་མི་བྱ། །རྒྱལ་པོ་མཁས་ཡོད་
གནས་པར་བྱ། །གཞོན་ནུའི་ཚེ་ནི་ཕས་བསྲུང་ལ། །ལང་ཚོའི་ཚེ་ཁྱོས་བསྲུང་བ་ལ། །རྒས་
པའི་ཚེ་ན་བུས་བསྲུང་བས། །བུད་མེད་རང་དགར་གནས་མ་ཡིན། །གཅེར་བུར་ཁྲུས་དང་
གླང་པོ་མྱོས། །བ་ནི་དང་པོར་བེ་སྐྱེས་དང་། །ཆུ་མེད་པ་ཡི་སྦལ་པ་དག །རིང་དུ་ཡོངས་སུ་
སྤང་བར་བྱ། །ནོར་གྱིས་གདུང་ལ་གཉེན་མེད་བཤེས་ཀྱང་མེད། །འདོད་པས་གདུང་ལ་
འཇིགས་མེད་ངོ་ཚ་མེད། །བཀྲེས་པས་གདུང་ལ་མདངས་མེད་སྟོབས་ཀྱང་མེད། །ནད་
ཀྱིས་གདུང་ལ་གཉིད་མེད་བདེ་བའང་མེད། །རིགས་ནི་སྤྱོད་པས་སྟོན་པར་བྱེད། །ཡུལ་ནི་
སྐད་ཀྱིས་སྟོན་པར་བྱེད། །བརྩེ་བ་རྟབ་རྟབ་བྱེད་པས་སྟོན། ཁ་ཟས་ལུས་ཀྱིས་སྟོན་པར་
བྱེད། །གང་ཞིག་ཡིད་དང་མཐུན་གྱུར་པ། །རིང་ན་གནས་ཀྱང་གམ་ན་འདུག །གང་ཞིག་
ཡིད་དུ་མི་འོང་བ། །གམ་ན་གནས་ཀྱང་ཐག་རིང་ཡིན། །མི་ནི་སྨྲ་སྤོབས་ཞན་པའི་རིག་པ་
དང་། །བསྟན་བཅོས་སྐྱེས་བུ་ངན་པའི་ལག་གནས་པ། །ལོང་བའི་ཆུང་མ་གཟུགས་བཟང་
ལྟ་བུ་སྟེ། །ལུས་ཅན་དགའ་བར་སྐྱེས་པར་བྱེད་མ་ཡིན། །ནོར་ནི་རི་བྲག་ཀུན་ན་མེད། །མུ་
ཏིག་གླང་པོ་ཕལ་ལ་མེད། །ནགས་ཚལ་ཀུན་ན་ཙན་དན་མེད། །དམ་པ་ཀུན་ན་ཡོད་མ་
ཡིན། །རྐང་གཉིས་པ་ལ་མངོན་སུམ་ཕྱུགས། །བླུན་པོ་ཡོངས་སུ་སྤང་བར་བྱ། །མི་མངོན་པ་
ཡི་ཚེར་མ་ལྟར། །ཚིག་ནི་ཟུག་རྔུས་གནོད་པ་སྐྱེད། །མཁས་པ་རྟག་ཏུ་བུ་དག་ནི། །རིག་པ་
སྣ་ཚོགས་ལ་སྦྱར་བྱ། །མཁས་ཤིང་བློ་ནི་ཕུན་ཚོགས་ན། །རབ་ཏུ་མཆོད་པ་ཉིད་དུ་འགྱུར།།
གང་ཞིག་གཞོན་ཚེ་རིག་མི་སློབ། །ཕ་དགྲ་མ་ནི་ཞེ་འགྲས་ཡིན། །ངང་པའི་ནང་ན་ཆུ་
སྐྱར་བཞིན། །མང་པོའི་ནང་ན་མཛེས་མ་ཡིན། །གལ་ཏེ་བློ་རྒྱ་ཆེ་འདོད་ན། །ཚིགས་བཅད་
དམ་ནི་དེ་ཡི་ཕྱེད། །རྐང་པའམ་ཡི་གེ་བསླབས་པ་ཡིས། །ཉི་མ་དོན་མེད་མི་བྱའོ། །
གཟུགས་དང་ལང་ཚོ་ཕུན་ཚོགས་ཤིང་། །རིགས་མཐོ་བ་ལས་བྱུང་གྱུར་ཀྱང་། །རིག་པ་དང་
-116



ཙ་ན་ཀའི་ལུགས་ཀྱི་བསྟན་བཅོས།
བྲལ་མི་མཛེས་ཏེ། །ཀེང་ཤུ་ཀ་ཡི་མེ་ཏོག་འདྲ། །བྲིད་པ་ལ་ནི་ཉེས་པ་འབྱུང་། །བདེག་པ་
ལས་ནི་ཡོན་ཏན་མང་། །དེ་བས་བུ་དང་སློབ་མ་ལ། །བདེག་པར་བྱ་ཡི་བྲིད་མི་བྱ། །ལོ་
ལྔའི་བར་དུ་བྲིད་པ་སྟེ། །ལོ་བཅུའི་བར་དུ་བདེག་པར་བྱ། །ལོ་ནི་བཅུ་དྲུག་ལོན་པ་ན། །བུ་
ལ་མཛའ་བོ་བཞིན་དུ་སྤྱད། །དྲི་རབ་བཟང་ཞིང་མེ་ཏོག་རྒྱས། །ཤིང་གཅིག་གིས་ཀྱང་
ནགས་སུ་ནི། །ནགས་དེ་ཐམས་ཅད་བསྒོས་པར་འགྱུར། །རིགས་ལ་བུ་བཟང་དེ་དང་འདྲ།།
རང་བཞིན་བཟང་ཞིང་རིགས་ལྡན་པ། །བུ་ནི་བཟང་པོ་གཅིག་བུ་ཡིས། །རིགས་ན་སྐྱེས་
བུའི་སེངྒེ་སྟེ། །ཟླ་བ་ལྟ་བུར་གསལ་བར་བྱེད། །ཤིང་སྐམ་སྡོང་བུ་གཅིག་བུ་ཡིས། །མེ་ཡིས་
ཚིག་པར་གྱུར་པ་ན། །ནགས་དེ་ཐམས་ཅད་བསྲེག་པ་ཡིན། །རིགས་ན་བུ་ངན་དེ་དང་འདྲ།།
ཚིག་ཙམ་ཀློག་པ་ཉིད་དང་ནི། །གང་གཞན་བསྟན་བཅོས་ལ་སྤྱོད་དང༌། །ཐམས་ཅད་ཉོན་
མོངས་ལྡན་པ་སྟེ། །བྱ་བར་མ་རྨོངས་གང་དེ་མཁས། །ལ་ལ་མི་ཤེས་པས་ཉམས་ལ། ཁ་
ཅིག་བག་མེད་པ་ཡིས་ཉམས། ཁ་ཅིག་རང་བཞིན་གྱིས་ཉམས་ལ། །ལ་ལ་ཉམས་པ་ཉིད་
ཀྱིས་ཉམས། །ཤེས་ལྡན་མཁས་པའང་གཞན་ཡིན་ལ། །བསྟན་བཅོས་མཁས་པའང་གཞན་
ཡིན་ཞིང་། །གཞན་དག་གནས་དེ་མི་ཤེས་པས། །གཞན་དག་འཇིག་རྟེན་ཉོན་མོངས་སོ། །
གང་གིས་ཡི་གེ་གཅིག་ཙམ་ཞིག །བླ་མས་སློབ་མ་ལ་བསླབས་པ། །གང་སྦྱིན་བུ་ལོན་མེད་
གྱུར་པའི། །རྫས་དེ་ས་སྟེང་ཡོད་མ་ཡིན། །བླ་མ་གང་ཞིག་ཡི་གེ་གཅིག །སྟེར་ལ་ཕྱག་ནི་མ་
བྱས་ལ། ཁྱི་ཡི་སྐྱེས་གནས་བརྒྱ་ཐོབ་ནས། །རིགས་ངན་དུ་ནི་སྐྱེ་བར་འགྱུར། །རིག་པ་
གླེགས་བམ་ལ་སློབས་ཤིང་། །བླ་མའི་ཐད་ནས་མ་བསླབ་ན། །འཕྱོན་མའི་བུད་མེད་སྦྲུམ་
མ་བཞིན། །ཚོགས་ཀྱི་ནང་ན་མཛེས་མ་ཡིན། །བྲམ་ཟེའི་བླ་མ་མེ་ཡིན་ལ། །རིགས་ཀྱི་བླ་
མ་བྲམ་ཟེ་ཡིན། །ཆུང་མའི་བླ་མ་ཁྱིམ་ཐབ་གཅིག །ཀུན་གྱི་བླ་མ་གློ་བུར་ལྷགས། །མཛའ་
བོ་ལ་ལ་ཕྲེང་བ་འདྲ། །མཛའ་བོ་ལ་ལ་ཤིང་བལ་འདྲ། །མཛའ་བོ་ལ་ལ་ལྷུན་པོ་འདྲ། །
-117



པ།བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མཛའ་བོ་ལ་ལ་ས་གཞི་འདྲ། །མཛའ་བོ་ཕྲེང་བ་འདྲ་སྤོང་ཞིང་། །ཤིང་བལ་འདྲ་བའི་མཛའ་
བོ་དང་། །ལྷུན་པོ་འདྲ་བའི་མཛའ་བོའང་སྤོངས། །ས་གཞི་འདྲ་བའི་མཛའ་བོ་བསྟེན། །
པདྨ་དམར་པོ་ཉིད་དང་ནི། །དམ་པའི་གཞན་དོན་བྱེད་པ་ཉིད། །དམ་པ་མིན་པའི་ངན་སྤྱོད་
དང༌། །གསུམ་པོ་རྣམ་གསུམ་ངང་གིས་འགྲུབ། །ཚེར་མ་ལྟ་བུར་གྱུར་པ་སུ་ཡིས་བྱས། །རི་
དྭགས་བྱའི་རི་མོ་སུ་ཡིས་བྱས། །བུ་རམ་ཤིང་མངར་ནིམ་པ་ཁ་བ་དག །འདི་དག་ཐམས་
ཅད་ངོ་བོ་ཉིད་ཀྱིས་འགྲུབ། །གང་ན་སྐྱེས་བུ་གླང་པོ་སྨྱོས་ལྟར་དྲེགས། །གང་ན་རྟ་དང་བུང་
བུ་ཁྱད་པར་མེད། །གང་ན་འཆིང་བུ་མར་གད་དབྱེར་མེད་པར། །དེ་རུ་ཡོན་ཏན་ཅན་
གནས་ཅི་རུ་རུང་། །ཡུལ་གང་ན་ནི་ཡོངས་རྟོགས་མཁས་མེད་པ། །རྒྱ་མཚོ་ལས་བྱུང་ནོར་བུ་
དེར་མི་བྲིན། །ནོར་བུ་ཆུ་ཤེལ་རིང་ཐང་ཆེ་བ་ལ། །བ་ལང་རྫི་ནི་ཕུལ་གསུམ་སྦྱིན་ཞེས་ཟེར།
ཁྲ་ཚོགས་ནང་ན་ངང་པ་མཛེས་མ་ཡིན། །ཝ་ཡི་ཚོགས་ན་སེངྒེ་མཛེས་མ་ཡིན། །བོང་བུའི་ཁྱུ་
ན་རྟ་མཆོག་མཛེས་མ་ཡིན། །སྐྱེས་བུ་བླུན་ནང་མཁས་པ་མཛེས་མ་ཡིན། །ཡོན་ཏན་ཤེས་
ན་ཡོན་ཏན་གྱིས་མཛེས་འགྱུར། །ཡོན་ཏན་མེད་ལ་དེ་ཉིད་སྐྱོན་དུ་འགྱུར། །ཆུ་བོའི་ཆུ་ནི་
ཤིན་ཏུ་ཞིམ་པ་དག །རྒྱ་མཚོར་ཕྱིན་ན་བཏུང་དུ་མི་རུང་འགྱུར། །ཡོན་ཏན་འབད་པས་གྲུབ་
པ་ཡིན། །འབད་པ་བདག་ཉིད་ལ་གནས་པས། །གཞན་དག་ཡོན་ཏན་ལྡན་ནོ་ཞེས། །ཡོན་
ཏན་ཀུན་ཏུ་རྣམ་མཆོད་ཀྱི། །ཕ་མེད་རིགས་ནི་དོན་མེད་ཡིན། ཁྱབ་འཇུག་ལ་ནི་སྐྱེ་བོ་
རྣམས། །ཕྱག་འཚལ་ནོར་ལྷ་ལ་མ་ཡིན། །ཆོས་ཀྱི་རྩེ་མོ་རྒྱལ་པོ་སྟེ། །ཆོས་རྩ་དགེ་སྦྱོང་
བྲམ་ཟེ་ཡིན། །རྩ་བ་ལས་ནི་འབྲས་བུ་སྐྱེ། །དེ་བས་རྩ་བར་གནོད་མི་བྱ། །ཆོས་ཀྱི་འབྲས་
བུ་རྒྱལ་པོ་ཡིན། །མེ་ཏོག་དགེ་སྦྱོང་བྲམ་ཟེ་ཡིན། །མེ་ཏོག་ལས་ནི་འབྲས་བུ་སྐྱེ། །དེ་ཕྱིར་
མེ་ཏོག་ལ་མི་རྩེ། །རྒྱལ་པོ་ཤིང་སྟེ་དགེ་སྦྱོང་རྩ་བ་ཡིན། །བློན་པོ་ཡལ་ག་གྲོང་མི་འདབ་མ་
ཡིན། །རྩ་བ་བསྲུངས་ན་ཤིང་དེ་མི་ཉམས་པས། །དེ་ཕྱིར་དགེ་སྦྱོང་བྲམ་ཟེ་ལེགས་པར་ན
-118



ཙ་ན་ཀའི་ལུགས་ཀྱི་བསྟན་བཅོས།
སྲུངས། །ཐམས་ཅད་གཞན་ལ་རག་ལས་གྱུར་ཀྱང་ནི། །མི་ཡི་དབང་པོ་དགེ་སྦྱོང་བྲམ་ཟེ་
གསུང་། །ཆོས་དང་ནོར་དང་གྲགས་པ་སྙན་པའང་། །དགེ་སྦྱོར་བྲམ་ཟེ་ལེགས་པར་བསྐྱངས་
ལས་ཐོབ།། །།
རྒྱལ་པོ་ཙ་ན་ཀའི་བློས། །བསྟན་བཅོས་ཐམས་ཅད་ལེགས་བརྟགས་ནས། །
ལོངས་སྤྱོད་ལྷ་ཡིས་བསྟངས་པ་དང་། ཁྱད་པར་ཤེས་པ་ཉིད་དུ་འགྱུར། །བློ་ལྡན་མཁས་
པས་ཐར་པའི་ ཕྱིར། །གང་གིས་བསྟན་ བཅོས་འདི་བསླབས་ཤིང་། །བསླབ་པ་འདི་ལ་
གནས་གྱུར་ན། །དཔལ་དང་བདེ་བ་ཐོབ་པར་འགྱུར། །དེ་ལ་དགྲ་ཡིས་མི་ཚུགས་ཤིང་། །
ནད་ཀྱི་འཇིགས་པ་ཡོད་མ་ཡིན། །ནངས་པར་དང་ནི་དགོང་ཀའི་ཚེ། །རྒྱལ་པོས་འདི་ནི་
བཟླས་པར་བྱ། །འདིས་ནི་རྒྱལ་སྲིད་ཡུལ་འཁོར་ཡང་། །རྟག་ཏུ་འཕེལ་བ་ཉིད་དུ་འགྱུར། །
དཔལ་ལྡན་བ་ལ་ཏ་ཀའི་བུས། །ལུགས་ཀྱི་བསྟན་བཅོས་ལས་བཏུས་པ། །ཐོས་པའི་ནོར་
མེད་ས་སྟེང་ན། །ལོང་བ་ཡིན་སྙམ་བསམ་སྟེ་བྱས། །ཙ་ན་ཀའི་རྒྱལ་པོའི་ལུགས་ཀྱི་བསྟན་
བཅོས་ལས་ལེའུ་བརྒྱད་པའོ།། །།
ཙ་ན་ཀའི་རྒྱལ་པོའི་ལུགས་ཀྱི་བསྟན་བཅོས་སློབ་དཔོན་འཕགས་པ་ཀླུ་སྒྲུབ་
ཀྱིས་མཛད་པ་རྫོགས་སོ།། །།
རྒྱ་གར་གྱི་མཁན་པོ་པྲ་བ་ཀ་ཤི་མི་ཏྲ་དང་། ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་
བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །བཀྲ་ཤིས་སོ། །བ
-119



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །ལུགས་ཀྱི་བསྟན་བཅོས་ཤེས་རབ་སྡོང་བུ། །
སློབ་དཔོན་འཕགས་པ་ཀླུ་སྒྲུབ་ཀྱིས་མཛད།
༄༅། །རྒྱ་གར་སྐད་དུ། བྷི་ཏི་ཤཱསྦ་པྲཛྙཱ་དཎྜ་ན་མ། བོད་སྐད་དུ་ལུགས་ཀྱི་བསྟ
བཅོས་ཤེས་རབ་སྡོང་བུ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །མི་བསྲུན་སྐྱེ་
བོ་གདུལ་བར་བྱ། །ཡོན་ཏན་ཅན་ནི་བཀུར་བར་བྱ། །དྲང་པོའི་སྤྱོད་པས་དཀོར་མཛོད་
དགང་། །རང་གི་ཡུལ་འཁོར་བསྐྱང་བར་བྱ། །བདག་གི་གསང་དང་གཞན་གྱི་གསང་། །
རང་གི་བུ་གཅེས་བཞིན་བསྲུངས་ནས། །ས་རྣམས་ལ་ནི་སྙོམས་གྱུར་པའི། །མི་ནི་གཅེས་
པར་ རབ་གཅེས་འགྱུར། །ཆུང་མ་ངན་དང་མཛའ་བོ་ངན། །རྒྱལ་པོ་ངན་དང་ཉེ་དུ་ངན།
ཁྱིམ་མཚེས་ངན་དང་ཡུལ་ངན་རྣམས། །ཐག་རིང་དུ་ནི་སྤང་བར་བྱ། །གྲོགས་པོ་ནོར་དད་
ཆེ་བ་སྤོང་། །ཆུང་མ་ལོག་གཡེམ་དད་ཆེ་སྤང་། །བཀུར་དགའ་གསོ་མི་མཁས་པ་ཡི། །དེ་ལྟ་
བུ་ཡི་སྨན་པ་སྤང་། །བྱེ་བྲག་ཕྱེད་པའི་བློ་ལྡན་ཡང་། །བྱ་བ་གྲོས་ཀྱིས་བསྒྲུབ་པར་བྱ། །
འགྲུབ་འགྱུར་ཁོ་ནར་མ་ཟད་ཀྱི། །མ་བསྒྲུབ་ན་ཡང་མཛེས་པ་ཡིན། །བརྟན་ཞིང་འཇམ་ལ་
ཚིག་ཉུང་གང་ཡིན་པ། །དེ་ལ་ཤིན་ཏུ་ཤིན་ཏུ་བག་བྱ་སྟེ། །ཉི་མ་སྤྲིན་བྲག་ནང་ནས་བྱུང་བ་
ཡི། །འོད་ཟེར་ཤིན་ཏུ་ཚ་བར་གྱུར་པ་བཞིན། །བརྟན་རྣམས་སྡུག་བསྔལ་མྱོང་གྱུར་ཀྱང་། །
ཡིད་ནི་གདུང་བར་མི་བྱེད་དེ། །ཟླ་བ་སྒྲ་གཅན་ཁར་ཞུགས་ནས། །འཆར་བར་ཅི་ག་མི་བྱེད་
དམ། །ཀུན་དགའ་ར་བའི་ཕྲེང་རྒྱུད་ལྟར། །མེ་ཏོག་རྒྱས་པ་བཏུ་བྱ་ཡི། །ཇི་ལྟར་སོལ་བ་
མཁན་བཞིན་དུ། །རྩ་ནས་གཅད་པར་མི་བྱའོ། །གསུག་དང་རྒྱལ་པོའི་བཀའ་དྲིན་དང༌། །
-120



ལུགས་ཀྱི་བསྟན་བཅོས་ཤེས་རབ་སྡོང་བུ།
སྨད་འཚོང་གླ་དང་ལེགས་བརྗོད་དང་། །གྲུ་ཡི་གླུ་དང་གནས་ཀྱི་སྐལ། །འདི་ཉིད་དུ་ནི་བླང་
བྱ་སྟེ། །དྲུག་པོ་ཡུན་རིང་ཐོབ་མི་འགྱུར། །རིག་སྔགས་ལོག་པར་ཤེས་པ་དུག །ནད་ལ་
བཏང་སྙོམས་བྱས་པ་དུག །རྒན་པོས་གཞོན་ནུ་བསྟེན་པ་དུག །དབུལ་པོ་ཉིན་པར་ཉལ་བ་
དུག །དམ་པ་མང་པོ་ཁས་འཆེས་མི་བྱེད་ལ། །གལ་ཏེ་དཀའ་བས་ཁས་ནི་བླངས་གྱུར་ན། །
རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་མི་འགྱུར་རོ། །དུས་སུ་དགྲ་དང་
འདུམ་པར་བྱ། །དུས་སུ་བཤེས་དང་འཐབ་པར་བྱ། །བྱ་དང་མི་བྱའི་ཚོད་ཤེས་པས། །
མཁས་པས་དུས་ནི་འདའ་བར་བྱ། ཁ་ཡི་ཉེས་པས་ཕུང་འགྱུར་ཏེ། །ནེ་ཙོ་རི་སྐེགས་ཏི་ཏི་ར།།
མི་སྨྲ་ཆུ་སྐྱར་མིས་མི་འཛིན། །ཐམས་ཅད་འགྲུབ་བྱེད་མི་སྨྲ་ཡིན། །ཆོས་བཞག་བསྟར་བས
དགྲ་བོ་གདུལ། །གོས་ངན་གྱིས་ནི་ཆུང་མ་གདུལ། །སྨྱུང་བ་བྱས་པས་ནད་རྣམས་གདུལ། །
གོམས་པ་ཡིས་ནི་མ་ རིག་གདུལ། །རང་གི་སྤྱོད་པ་སྦ་བར་བྱ། །འདམ་གྱི་ནང་དུ་ལུས་
བཅུག་པའི། །གལ་ཏེ་མྱུ་གུས་མ་བོས་ན། །པདྨའི་རྩ་བ་སུ་ཡིས་རྙེད། །གལ་ཏེ་མངོན་སུམ་
གྱུར་ཀྱང་ནི། །མི་སྲིད་དངོས་པོ་སྨྲ་མི་བྱ། །རི་མོ་ལ་གནས་རྨ་བྱ་ཡིས། །ཇི་ལྟར་ནོར་བུ་ཟ་
བར་བྱེད། །གང་ཞིག་ཡིད་ལ་གནོད་བྱེད་འདོད། །དེ་ལ་རྟག་ཏུ་སྙན་ཚིག་བརྗོད། །རྔོན་
པ་རི་དྭགས་གསོད་མཐོང་ཚེ། །ཡིད་འོང་སྒྲ་སྙན་ལེན་པ་བཞིན། །བསམ་པ་གང་དང་གང་
གིས་ནི། །མི་རྣམས་ཡིད་ནི་ཡང་དག་སྦྱོར། །དེ་ནས་དེ་ཡི་དབང་དུ་གྱུར། །སྣ་ཚོགས་ནོར་
བུ་ཇི་བཞིན་ནོ། །གཞན་གྱི་ཁུ་ཚུར་འཚོ་བ་བླ། །ནགས་ན་ཤིང་ཤུན་གྱོན་པ་བླ། །མི་རྣམས་
ཤི་བར་གྱུར་ཡང་བླ། །ཉིན་རེ་བཞིན་དུ་བརྙས་ཐབས་མིན། །མ་བརྙས་མི་ཡི་རྩ་བ་ཡིན། །
བརྙས་པའི་ནོར་གྱིས་ཅི་ཞིག་བྱ། །ང་རྒྱལ་དྲེགས་པས་རབ་བཅོམ་པའི། །ནོར་དང་སྲོག་
གིས་ཅི་ཞིག་བྱ། །བྱ་བ་མི་ལྕོགས་རྩོམ་པར་བྱེད་པ་དང་། །ཚོགས་དང་འཁོན་ཞིང་སྟོབས་
ལྡན་དག་ལ་རྒོལ། །བུད་མེད་ལ་ནི་ཡིད་བརྟན་བྱེད་པ་སྟེ། །འཆི་བདག་བཞི་པོ་སྒོ་ཡི་དྲུང་
-121



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ན་སྡོད། །རྒྱལ་པོ་ངན་པ་ཡོད་མ་མཐོང་། །མཛའ་བོ་གཡོན་ཅན་ཡོད་མ་མཐོང་། །འདོད་
ལྡན་ཆུང་མ་ཡོད་མ་མཐོང་། །སྐྱེ་བོ་སྡིག་ཅན་ཡོད་མ་མཐོང་། །གང་ཞིག་ཀུན་ཏུ་བགྲོད་བྱ་
ཡོད་པ་དེ། །རང་ཡུལ་ཆགས་པས་བརླག་པར་ཅི་ཕྱིར་བྱེད། །སྐྱེ་བོ་ངན་པ་བདག་གི་ཁྲོན་པ་
ནི། །འདི་ཡིན་ཟེར་ཞིང་བ་ཚྭ་ཅན་ཆུ་འཐུང་། །སྐྱེ་བོ་བློ་དཔངས་མཐོ་བ་ལ། །འདི་ན་བདེ་
སྐྱིད་གཉིས་ཡོད་དེ། །འདུ་འཛི་ཐམས་ཅད་སྤངས་པའམ། །འབྱོར་པ་ཤིན་ཏུ་རྒྱ་ཆེ་བའོ། །
དཔལ་ནི་རྒྱབ་ཀྱིས་ཕྱོགས་གྱུར་ཅིང་། །རྩོལ་བ་དོན་མེད་ཉིད་གྱུར་པའི། །དམ་པ་དངུལ་
པོར་གྱུར་པ་ལས། །ནགས་ལས་གཞན་དུ་བདེ་བ་མེད། །དམ་པའི་འགྲོ་བ་གཉིས་ཡིན་ཏེ།
མེ་ཏོག་དག་གི་མགོ་ལྕོགས་བཞིན། །འཇིག་རྟེན་ཀུན་གྱིས་སྤྱིར་བཀུར་བའམ། །ནགས་
ཉིད་དུ་ནི་དེངས་པར་བྱ། །ངང་གིས་སྐད་ཅིག་འཇིག་པ་ཡི། །ཚེ་ཡི་སྙིང་པོ་འདི་ཡིན་ཏེ་ །
མཛའ་དང་མཁས་དང་ཤེད་མ་བྱེད། །ལྷན་ཅིག་བག་ཡངས་གནས་པའོ། །བསགས་ན་
གྲོག་མཁར་འཕེལ་འགྱུར་ལ། །སྤྱད་ན་མིག་སྨན་ཟད་འགྱུར་ལྟར། །དུས་ལས་འགོད་པ་
ཆུང་འགྱུར་བ། །དེ་ཉིད་ཁོ་ན་མཁས་པ་ཡིན། །གྲོག་མཁར་དང་ནི་སྦྲང་རྩི་དང༌། །ཟླ་བ་
ཚེས་པ་ཡར་གྱི་ངོ༌། །རྒྱལ་པོའི་ནོར་དང་སྤྲང་པོའི་ནོར། །ཅུང་ཟད་ཅུང་ཟད་བསགས་པས་
འཕེལ། །ཧ་ཅང་སྲེད་པར་མི་བྱ་སྟེ། །སྲེད་པ་ཆེ་ལ་ཉེས་པ་འབྱུང་། །ཧ་ཅང་སྲེད་པས་རྨོངས་
བྱས་ན། །ཅེ་སྤྱང་གཞུ་མཆོག་གཙུག་ཏོར་བཞིན། །བྱ་བའི་དོན་དུ་རྗེས་སུ་འབྲང་། །བྱས་
ཟིན་པ་ལ་བརྟེན་མི་བྱེད། །བློ་ངན་ཞོ་ཡི་རྣ་བ་ཅན། །བསྲུང་བར་བྱ་བ་ཁྱོད་ཀྱིས་བཅོམ། །
རབ་ཏུ་གྲགས་པ་འགྲོ་མི་བྱ། །བདག་ཉིད་ཀྱིས་ནི་མངོན་སུམ་བྱ། །བིལ་བ་ཆུ་ནང་ལྷང་བ་
ཡིས། །ནགས་ཚལ་སྟོང་པར་གྱུར་ལ་ལྟོས། །གནད་དུ་འཕོག་པའི་ཚིག་མི་བརྗོད། །ཤིན་ཏུ་
གནོད་པའང་བརྗོད་མི་བྱ། །སྐྱེས་བུ་དང་ནི་མཚོན་ཆ་ཡི། །ཕ་རོལ་དག་ནི་ཤེས་པར་བྱ། །
དགྲ་བོའི་བུ་ནི་སྙན་པར་སྨྲ་ན་ཡང་། །མཁས་པ་ཡིས་ནི་བཏང་སྙོམས་མི་བྱ་སྟེ། །དུག་ལོ་
-122



ལུགས་ཀྱི་བསྟན་བཅོས་ཤེས་རབ་སྡོང་བུ།
ལྔ་
།ཤིན་ཏུ་མི་ཟད་ཡིན་པས་ན། །དེ་ཉིད་དུས་གཞན་དག་ཏུ་གནོད་པ་སྐྱེད། །གང་ཞིག་དགྲ་བོ་
དག་ལ་ཡང་། །གཡོ་མེད་སེམས་ཀྱིས་ཕན་བྱེད་པ། །དེ་ལ་དགྲ་བོ་ཐམས་ཅད་ཀྱང་། །ཐལ་
མོ་སྦྱོར་བ་ཉིད་དུ་བྱེད། །དགྲ་བོ་ཟིལ་གནོན་འདོད་པ་ཡིས། །བདག་ཉིད་ཡོན་ཏན་གྱིས་
བསྟོད་ཀྱི། །གནོད་སེམས་ངན་པས་ཅི་ཞིག་བྱ། །དེས་ནི་བདག་གནོད་དགྲ་ལ་མིན། །མི་
བསྲུན་སྐྱེ་བོ་ཞི་བས་མིན། །དེ་དང་འཚམས་པའི་རྩུབ་པས་བསྟེན། །བུ་ནི་མི་བསྒྲུངས་པ་
དག་ལ། །ཕན་འདོད་ཕ་ཡིས་མི་བསྡིགས་སམ། །ཇི་སྲིད་ལམ་ནི་མཐོང་བ་དང༌། །ཇི་སྲིད་
རྐང་པ་བརྟན་པ་དང་། །ཇི་སྲིད་ཤེས་རབ་མ་ཉམས་པ། །དེ་སྲིད་རང་གི་ཕན་པ་གྱིས།
།
རྣམ་པ་ཀུན་ཏུ་རང་ཕན་སྤྱོད་བྱ་ཡི། །འགྲོ་མང་ནང་དུ་གནས་པས་ཅི་ཞིག་བྱ། །སྐྱེ་བོ་ཐམས་
ཅད་ཡོངས་སུ་མགུ་འགྱུར་བ། །དེ་འདྲའི་ཐབས་ནི་གང་ཡང་ཡོད་མ་ཡིན། །གཞན་ལས་
ཚོལ་ཞིང་ཟས་ཞིམ་འདོད། །སློང་མོས་འཚོ་ཞིང་ཁེངས་པ་ཆེ། །བསྟན་བཅོས་ཤེས་མེད་
རྩོད་པར་འདོད། ཁྱོད་ཀྱི་དེ་གསུམ་བཞད་གད་རྒྱུ། །ནགས་བསྲེགས་པ་ཡི་མེ་ལ་ནི། །རླུང་
གིས་གྲོགས་སུ་འགྱུར་བ་ཡིན། །དེ་ཉིད་མར་མེ་འཇིག་བྱེད་པས། །ཉམ་ཆུང་བ་ལ་བཤེས་
ཡོད་མིན། །གཞན་ལ་གནོད་པ་མ་བྱས་དང་། །དམན་ལ་འདུད་པ་མ་བྱས་ཤིང་། །དམ་པའི་
ལམ་ནི་མ་སྤངས་གང་། །ཉུང་བ་དེ་ནི་མང་པོ་ཡིན། །ནད་ཀྱི་འཇིགས་པ་མ་བྱུང་ཞིང་། །
དམ་པ་དག་དང་འགྲོགས་པར་བརྩོན། །དམན་པའི་ཚིག་ནི་མ་སྨྲས་པའི། །ཉིན་གཅིག་ལོ་
བརྒྱ་བས་མཆོག་ཡིན། །དམན་པས་ གང་ཚེ་ནོར་ནི་ཅུང་ཟད་རྙེད། །འགྲོ་བ་ཐམས་ཅད་
བརྙས་པའི་ང་རྒྱལ་ལྡན། །དམ་པ་ནོར་གྱི་འབྱོར་པ་ཐོབ་གྱུར་ཀྱང་། །སཱ་ལུ་སྨིན་པ་ལྟ་བུར་
ཤིན་ཏུ་འདུད། །རིགས་རུས་དམའ་བའི་སེམས་ཅན་དག །ནོར་རམ་རིག་པ་རྙེད་གྱུར་ན། །
འགྲོ་བ་ཀུན་ལ་ལྟ་སྙམ་སེམས། །པགས་པ་སྔོན་པོའི་ཝ་བཞིན་ནོ། །ནོར་རམ་རིག་པར་
ལྡན་གྱུར་ན། །དམན་པ་རྣམས་ནི་དྲེགས་པར་འགྱུར། །གོ་འཕང་གཉིས་པོ་དེ་དག་གིས། །
-123



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མཁས་པ་ཤིན་ཏུ་དུལ་བར་འགྱུར། །བོགས་མེད་ཚང་དང་འཁོར་ལྡན་དག་ལ་འཚེ། །སློང་
ཞིང་འགྱིང་ལ་ནོར་མེད་འདོད་ལ་དགའ། །བུད་མེད་གཞོན་ལ་ཚིག་རྩུབ་སྨྲ་བ་སྟེ། །སྐྱེས་བུ་
ལོག་པར་སྤྱོད་པ་དེ་ལྔའོ། །རྨ་བྱ་སོ་གའི་ཚ་བས་གདུངས་གྱུར་ཀྱང་། །མཁའ་དཀྱིལ་ཆར་
གྱི་རྒྱུན་ལ་རེ་བླ་ཡི། །རྫིང་བུ་རྙོག་པ་ཅན་གྱི་ཆུ་ངན་ལ། །དྲེགས་པས་བསྟོད་པའི་མགྲིན་པ་
མ་གདུད་ཅིག །ཏི་ཏི་ར་ནི་ཟིལ་པ་ཡི། །ཐིགས་པས་སྲོག་ནི་འཛིན་བྱེད་ཀྱང་། །བསླང་ན་
གཏུགས་པའི་འཇིགས་པ་ཡིས། །བརྒྱ་བྱིན་ལ་ཡང་མི་སློང་ངོ༌། །དེ་ཉིད་ཤེས་ན་སློབ་དཔོན་
ཅི། །ནད་སོས་སྨན་པ་ག་ལ་དགོས། །ཆུ་བོ་བརྒལ་ན་གྲུ་པས་ཅི། །ཆགས་བྲལ་བྱད་མས་
ཅི་ཞིག་བྱ། །ངན་པ་ཇི་སྲིད་ཉམ་ཆུང་བ། །དེ་སྲིད་བར་དུ་རང་བཞིན་བཟང་། །སྟོན་ཀ་ཡི་ནི་
ཆུ་བོའི་ཆུ། །སྐྱེ་བོ་ཀུན་གྱིས་བགྲོད་པ་བླ། །གང་དུ་བྱི་བས་མཛོད་པ་བྱེད། །བྱི་ལས་མར་ནི་
བསྲུང་བ་དང༌། ཁུ་ཡིས་ཕྱག་ཚང་བྱེད་པ་ཡི། །དངོས་དེ་ལ་ནི་སྨོས་ཅི་དགོས། །གང་ན་
ཞལ་ཏ་བྱེད་པ་མང་། །ཐམས་ཅད་མཁས་པར་ང་རྒྱལ་ཆེ། །ཀུན་ཀྱང་གཙོ་བོ་བྱེད་འདོད་པ།།
དེ་ཡི་ཚོགས་རྣམས་འཇིགས་པར་འགྱུར། །ཉིན་པར་འཁྲིག་དང་ཉིན་ཉལ་དང༌། །ཆང་
གསར་ཞོ་ནི་གཞོན་ནུ་འཐུང་། །ཤ་སྐམ་བུད་མེད་རྒན་ཉལ་ཏེ། །འདི་དྲུག་ལུས་ཀྱི་སྟོབས་
འཕྲོག་པའོ། །གང་ཞིག་ཁྲོ་ནའང་འཇིག་མེད་ལ། །དགའ་ནའང་ཕན་འདོགས་མི་ནུས་པ། །
ཚར་གཅོད་བསྡུ་བ་མེད་འགྱུར་བའི། །དེ་ཁྲོས་པས་ནི་ཅི་བྱར་ཡོད། །ནད་དང་ཕངས་དུས་
བྱུང་བ་དང་། །མུ་གེའི་ཚེ་དང་དགྲས་འཇིགས་དང་། །རྒྱལ་པོའི་སྒོ་དང་གཤིན་རྗེའི་གནས།།
དེ་རྣམས་ཀུན་གྱི་གཉེན་པོར་འགྱུར། །དགོས་པའི་དོན་དུ་འཇིག་རྟེན་སྒྲུག །དམ་པའི་དོན་
དུ་དེ་དག་མིན། །བེའུས་འོ་མ་ཟད་མཐོང་ནས། །བ་ནི་རིང་དུ་སྤང་བ་བཞིན། །སྡུག་པ་དང་
བྲལ་རང་མེས་བརྙས་པ་དང༌། །བུ་ལོན་མང་ཞིང་ངན་པ་དག་ལ་བརྟེན། །དབུལ་པོར་མཐོང་
ནས་མཛའ་བོས་སྤང་བ་སྟེ། །མི་མ་ཡིན་པས་ལུས་སྲེག་དེ་ལྔའོ། །མི་མཐུན་ཆུང་ངུ་འཕེལ་
-124



ལུགས་ཀྱི་བསྟན་བཅོས་ཤེས་རབ་སྡོང་བུ།
བ་ལ། །མི་གང་ཞི་བར་མི་བྱེད་པ། །སྦྲང་རྩིའི་ཐིགས་པ་འཛག་པ་དང་། །ཡུལ་འཁོར་འཇིག་
པར་འགྱུར་བ་བཞིན། །གང་ཞིག་རིགས་ལྡན་དེ་བཞིན་བསྟེན་པ་དང༌། །དམ་པ་ཕངས་
ཀྱང་ཡོན་ཏན་གཏོང་མི་བྱེད། །ཉི་མའི་རང་བཞིན་ཚ་བས་གདུངས་ཀྱང་ནི། ཁ་བ་གྲང་བའི་
རང་བཞིན་གཏོང་མི་བྱེད། །སྡིག་པ་ཟད་འདོད་བདེ་བར་གཤེགས་ལ་དད། །སྐལ་བ་ཟད་
འདོད་སྐྱེ་བོ་ངན་དང་བསྟེན། །རིགས་རྒྱུད་ཟད་འདོད་གླེན་ཞིང་ལྐུགས་པ་སྐྱེ། །འབྲུ་རྣམས་
ཟད་འདོད་ཕོ་བའི་མེ་དྲོད་སྐྱེ། །འདོད་པས་ལོང་བས་སྡིག་མི་མཐོང་། །དམུས་ལོང་གིས་ནི་
གཟུགས་མི་མཐོང་། །དྲེགས་པ་ཡིས་ནི་སྐྱོན་མི་མཐོང་། །བདག་ལྟས་དེ་ཉིད་མི་མཐོང་ངོ༌།།
རྒྱལ་པོ་ཡུར་ཆུ་འཁྲི་ཤིང་དང༌། །བུད་མེད་དམུས་ལོང་ལྔ་པོ་ནི། །གཡོན་ཅན་བློ་ཡིས་ཇི་
ལྟར་ཁྲིད། ཁྲིད་རྣམས་གཞན་གྱི་དབང་དུ་གྱུར། །བདེ་བའི་རྗེས་ལ་སྡུག་བསྔལ་ཏེ། །སྡུག་
བསྔལ་རྗེས་ལ་བདེ་བ་ཡིན། །མི་རྣམས་ཀྱི་ནི་བདེ་སྡུག་དག །འཁོར་ལོ་བཞིན་དུ་འཁོར་
བར་བྱེད། །མ་མཐོང་བ་དག་མདུན་དུ་ལྷགས། །སླར་ཡང་མ་མཐོང་བ་རུ་སོང་། ཁྱོད་ཀྱི་དེ་
ཅི་ཁྱོད་ཀྱང་ཅི། །དེ་ལ་མྱ་ངན་སུ་ཞིག་བྱེད། །ཇི་ལྟ་ཇི་ལྟར་ཤིང་དག་ནི། །རྒྱ་མཚོ་ཆེ་ལ་མཉམ་
འགྲོ་བ། །དབའ་རླབས་ཀྱིས་ནི་སོ་སོར་ཕྱེ། །དེ་ལ་མྱ་ངན་སུ་ཞིག་བྱེད། །བློ་གྲོས་ཆེ་ལྡན་
ཁྲོ་བས་ཤུགས་ལས་རྒྱལ། །སྐྱེ་བོ་ངན་པ་ཁྲོ་བས་མོད་ལ་ཕམ། །ཕམ་པས་ཕམ་པར་བྱས་
པའི་བློ་ངན་དག །བློ་ལྡན་དག་དང་ལྷན་ཅིག་ཅི་ཕྱིར་འགྲན། །ཕ་བོང་འབད་པ་ཆེན་པོ་
ཡིས། །རི་ཡི་རྩེ་མོར་འདེགས་པར་ནུས། །ཅུང་ཟད་ཙམ་གྱིས་དེ་སྐུར་བ། །རང་གི་སྐྱོན་ཡོན་
དེ་དང་མཚུངས། །མི་གང་བྱ་བ་མ་ཡིན་པའི། །བྱ་བ་ལ་ནི་སྦྱོར་བྱེད་པ། །དེས་ནི་ངེས་པར་
ཕུང་འགྱུར་ཏེ། ཁྱེའུ་འབྱིན་པའི་སྤྲེའུ་བཞིན། །རང་གི་ཕྱོགས་ནི་ཡོངས་སྤངས་ནས། །
གཞན་གྱི་ཕྱོགས་ལ་དགའ་བ་ཡང་། །དེ་ནི་ངེས་པར་བརླག་འགྱུར་ཏེ། །རྒྱལ་པོ་རབ་དམར་
ཇི་བཞིན་ནོ། །མཁའ་ལ་སྐར་མཁན་དག་གིས་རྩིས་བྱས་ན། །ཟླ་བ་དང་ནི་སྐར་མའི་ལམ་
-125



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།ཆ
རྣམས་ཤེས། ཁྱིམ་ན་མི་དང་ཁྱིམ་ཐབ་ལོག་པ་དག །སྣ་ཚོགས་སྤྱོད་པ་དེ་ནི་མཐོང་མ་གྱུར།།
རྙོག་མེད་ཆུ་ནང་ཟླ་ཚེས་སྣང་གྱུར་པ། །པདྨའི་རྩ་བ་ལེན་པར་ཁྱོད་བྱེད་གྱུར། །ངང་ང་ཆུ་
དང་འོ་མ་འབྱེད་ཤེས་པའི། ཁྱོད་ཀྱི་བློ་གྲོས་དེ་རིང་གང་དུ་སོང་། །མི་གང་བྱ་བ་ཆེན་པོ་
གང་། །ཅུང་ཟད་བྱེད་པར་འདོད་ན་ཡང་། །དེ་ནི་བསྒྲིམས་ནས་རབ་བྱ་སྟེ། །སེང་གེའི་ལས་
གཅིག་ཡིན་པར་བཤད། །ཇི་ལྟར་རྒྱལ་སྲིད་བསྐྱང་བ་དང་། །བསྔོ་བའི་དགྲ་རྣམས་འདུལ་
བ་དག །འབངས་ལ་རེ་བ་མི་འཇོག་པར། །ཞལ་བཞུགས་ཚེ་ན་སྨྱུར་ཏེ་མཛོད། །སྙིང་དུ་
སྡུག་པའམ་གཞན་གང་ཞེས། །སེམས་ཡང་བ་དག་རྩེ་བར་བྱེད། །སྤྱོད་པ་རྒྱ་ཆེན་ལྡན་པ་
དག །ས་ཡི་དཀྱིལ་འཁོར་ཐམས་ཅད་གཉེར། །རྟག་ཏུ་སྙན་ཚིག་སྨྲ་བ་ཡི། །རྒྱལ་པོས་སྐྱེ་
དགུ་བྲིད་པར་སླ། །ཕན་ཚིག་སྨན་དང་འདྲ་བ་དེ། །ཉན་པ་བས་ཀྱང་སྨྲ་བ་དཀོན། །གལ་ཏེ་
ཆོས་དོན་རྟོགས་པ་ཡིས། །ཞལ་ཆེ་ལམ་སྲང་སྐྱོན་ན་ནི། །འགྲོ་བ་བློ་ལྡན་གཅིག་གྱུར་ཀྱང༌།།འ
དེ་ལས་བདག་ནི་རྣམ་པར་རྒྱལ། །ནོར་མཉམ་ནུས་པ་མཉམ་པ་དང༌། །གནད་ཤེས་འབད་
རྩོལ་ཆེ་བ་ཡི། །འཁོར་གྱིས་ངེས་པར་གནོད་འགྱུར་གྱི། །གང་དགྲས་མི་ཕུང་དེ་ཡིས་ཕུང༌།།
ཆུ་ཡི་ནང་ནས་མེ་འབར་ན། །མེ་དེ་གང་གིས་ཞི་བར་བྱེད། །སྐྱོབ་པ་ལས་ནི་འཇིགས་པ་
བྱུང་། །འཇིགས་པ་དེ་ལས་སུ་ཡིས་སྲུང་། །མ་བསྐུལ་མི་སྙན་དགྲ་སྟོན་ལ། །བསྐུལ་ནས་
སྙན་པ་མི་སྒྲོགས་ལ། །འཇིག་རྟེན་རྔ་ཟླུམ་དང་འདྲ་ལ། །དེ་ལྟར་བསྐུལ་ཞིང་སྒྲ་སྙན་སྒྲོགས།།
ས་བདག་འདོད་ལ་ཆགས་པས་ཕན་དང་གནོད་པ་ཤེས་མི་འགྱུར། །ཇི་ལྟར་རང་དགར་རང་
སྤྱོད་མྱོས་པའི་གླང་ཆེན་བཞིན་དུ་སྤྱོད། །དེ་འོག་འགྱོད་པས་རབ་གདུངས་ཉམ་ངའི་མྱ་ངན་
གཡང་སར་ལྷུང་། །དེ་ཡིས་འཁོར་ལ་ཉེས་པ་བགོད་བྱེད་རང་གི་སྐྱོན་མ་རིག །རྩོད་དུས་
རྒྱལ་པོ་ནོར་ཚོགས་ཐོབ་པ་ལས། །སྲོག་ནི་སྲུང་གི་ནོར་ནི་གཏང་བར་བྱ། །ཇི་ལྟར་ཤན་
པས་ལུག་གི་བལ་བྲེགས་ནས། །སྲོག་ཐར་བྱས་པ་རྙེད་པ་ཆེ་བ་བཞིན། །རྩ་བ་བྲང་འགྲོ་རྩེ་
-126



ལུགས་ཀྱི་བསྟན་བཅོས་ཤེས་རབ་སྡོང་བུ།
ཡིམོ་མཁའ་ལྡིང་དང་། །ཡལ་ག་སྤྱི་འཛེགས་མེ་ཏོག་བུང་བས་བསྐོར། །གང་ཞིག་གདུག་པའི་
སེམས་ཅན་གནས་བཅས་པ། །ཙན་དན་ཤིང་དེ་ལ་ནི་བསྙེན་དུ་མེད། །གང་གིས་ཐབས་
ཀྱིས་ཕ་རོལ་གནོན། །ནུས་པས་མ་ཡིན་ཐབས་ཀྱིས་དེ། །བྱ་རོག་གིས་ནི་གསེར་ཕྲེང་གི །
སྦྲུལ་དག་གསད་པར་གྱུར་ལ་ལྟོས། །གང་ལ་བློ་ཡོད་དེ་སྟོབས་ལྡན། །བློ་མེད་སྟོབས་ཀྱིས་
ཅི་ཞིག་བྱ། །ཅི་ཞིག་སེང་གེ་སྟོབས་དང་ལྡན། །རི་བོང་གིས་ནི་སྲོག་དང་བྲལ། །བྱ་བའི་
ཐབས་ཀྱིས་གྲོགས་བྱེད་ན། །བློ་ལྡན་དག་ལ་དྲི་བར་བྱ། །ཕུན་སུམ་ཚོགས་པས་སྨོས་ཅི་
དགོས། །ཕུང་གྱུར་ན་ཡང་མཛེས་པ་ཡིན། །ཡོན་ཏན་ཚུལ་སྤྱོད་རང་བཞིན་གསལ་བ་ཡིས།།
སྐྱེ་བོ་ངན་པ་བཅོས་སུ་ག་ལ་རུང་། །ཚ་ཞིང་དྲོད་ཚེ་རྩུབ་པས་བསྒྲུབས་པ་ཡི། །བད་ཀན་
ནད་བཞིན་ཤིན་ཏུ་འཕེལ་བར་འགྱུར། །སྙིང་ལ་ཁོན་དུ་གཟུང་བྱ་ཡི། །དེ་ལ་ཚིག་གིས་མི་
བསྐུལ་བར། །དགྲ་བོའི་རྐང་པ་ནས་བཟུང་ཞིང་། །ཚིག་གི་མཚོན་ཆས་བསྣུན་པར་བྱ། །ཇི་
སྲིད་འཇིགས་པ་མ་བྱུང་བ། །དེ་སྲིད་འཇིགས་ལ་འཇིགས་པར་བྱ། །འཇིགས་པ་མངོན་དུ་
བྱུང་བའི་ཚེ། །འཇིགས་མེད་ལྟ་བུར་གཞོམ་པར་བྱ། །བདེན་པ་ཞུགས་པར་གྱུར་པ་ལ། །སླུ་ཚེ
བྱེད་མཁས་པ་ཡིན་ནམ་ཅི། །པང་པར་བརྟེན་ཏེ་ཉལ་བ་ལ། །གསོད་པ་དེ་ཅི་དཔའ་བོའམ།།
གཞོན་ཡང་རྒན་པའི་ཉེ་བར་ཞི་ལ་དགའ། །མཁས་པར་གྱུར་ཀྱང་ཤེས་པའི་ང་རྒྱལ་མེད། །
གཟི་བརྗིད་ཆེ་ཡང་བཟོད་ཅིང་དེས་པའི་ངང་། །ཇེ་མཐོར་ཕྱིན་ཡང་ང་རྒྱལ་དྲེགས་པ་མེད།།
རྟག་ཏུ་སེམས་ཅན་ཕན་དགའ་རྣམས། །རིན་ཆེན་སྒྲོན་ལྟར་མཆོག་ཡིན་ཏེ། །སྣུམ་ལ་ལྟོས་
པར་མི་བྱེད་ཅིང་། །སྣོད་དང་སྡོང་བུ་ལ་ལྟོས་མིན། །སྨན་པ་ཟས་ནི་མ་ཞུ་དང་། །རྒྱལ་པོ་
བརྫུན་དུ་སྨྲ་བ་དང༌། །རིགས་ལྡན་སྡིག་པ་སྤྱོད་པ་སྟེ། །འདི་གསུམ་ཤིན་ཏུ་མི་རིགས་པའོ།
མཐུ་ཆེ་བ་དང་འགྲོགས་གྱུར་ན། །མཐོན་པོ་ཉིད་དུ་སུ་མི་འགྱུར། །མེ་ཏོག་ཕྲེང་བར་འབྲེལ་
བ་ཡི། །སྐུད་པ་མགོ་ལ་འདོགས་པར་བྱེད། །དུས་ལ་བབ་པར་སྟོན་པ་དང་། །གནས་སྐབས་
-127



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བཅས་པར་སྨྲ་བ་དང་། །ཤིན་ཏུ་ངོ་མཚར་གྱུར་ལ་འགོད། །འཇིག་རྟེན་ཆེན་པོ་ཉིད་ཐོབ་
འགྱུར། །བརྩོན་འགྲུས་བརྟུལ་ཕོད་བརྟན་པ་དང་། །སྟོབས་དང་བློ་གྲོས་ཕ་རོལ་གནོན། །
འབད་རྩོན་ཡོན་ཏན་དྲུག་ལྡན་པ། །དེ་ལ་ལྷ་ཡང་འཇིགས་པ་སྐྱེ། །སྐྱོན་ཆད་དགྲ་བོ་ཕམ་
པར་བྱས་པ་དག །མཛའ་བོར་འདོད་འོངས་པ་ལ་ཡིད་མ་བརྟན། །བྲག་ཕུག་འུག་པའི་
ཚོགས་ཀྱིས་གང་བ་ལ། །བྱ་རོག་གིས་ནི་མེ་བཏང་བསྲེགས་ལ་ལྟོས། །ཟ་དང་གཉིད་ལོག་
འཇིགས་དང་འཁྲིག་པ་སྤྱོད། །མི་དང་ཕྱུགས་རྣམས་དེ་དག་མཉམ་པ་ཡིན། །ཆོས་སྤྱོད་པ་
ཡི་མི་རྣམས་ཁྱད་པར་འཕགས། །ཆོས་མི་ཤེས་ན་ཕྱུགས་དང་ཅི་མི་མཉམ། །གང་ཞིག་ཆོས་
ལ་སྨོད་པ་རྣམས། །ཉི་མར་འགྲོ་དང་འོང་ན་ཡང་། །དེ་ནི་མགར་བའི་སྡུད་པ་ཡིན། །
དབུགས་འབྱིན་ཀྱང་ནི་གསོན་མ་ཡིན། །སངས་རྒྱས་མགོན་པོ་ཡོངས་སྤངས་ཏེ། །ལྷ་
གཞན་ལ་ནི་ཕྱག་བྱེད་པ། །བློ་ངན་གང་གཱའི་འགྲམ་དུ་ནི། །སྐོམ་ནས་ཁྲོན་པ་བྱེད་དང་
མཚུངས། །ཡུན་ནི་ཤིན་ཏུ་ཡུན་རིང་གནས་ཀྱང་ངེས་པ་ཁོ་ནར་འགྲོ་བར་འགྱུར། །འབྲས་
ལ་ཁྱད་པར་ཅི་ཞིག་ཡོད་ལ་འགྲོ་བ་རང་ཉིད་སྤོང་མི་བྱེད། །དབང་མེད་འབྲལ་བས་ཡིད་ལ་
ཡོངས་སུ་གདུང་བ་མཐའ་ཡས་སྐྱེད་པར་བྱེད། །འདི་དག་རང་གིས་སྤོང་ན་ཞི་བའི་བདེ་བ་
མཐའ་ཡས་འཐོབ་པར་འགྱུར། །འདོད་པ་ཡིད་འོང་ཡིན་པ་བདེ། །འབྱོར་པ་མཉམ་དགའ་
ཡིན་མོད་ཀྱི། །འོན་ཀྱང་འཚོ་བའི་འཇིག་རྟེན་འདི། །ནད་མེད་ཆང་འཐུང་ཁུར་པར་མཚུངས།།
འགྲོ་བའི་དྲི་མ་ཆགས་པ་འདྲ་བ་མེད། །གཞན་ལ་གནོད་པ་ཕྲག་དོག་འདྲ་བ་མེད། །མཛའ་
བོ་སློང་མོ་པ་འདྲ་ཡོད་མིན་ཏེ། །གཏོང་དང་མཉམ་པའི་གཉེན་བཤེས་གང་ཡང་མེད། །
ཤེས་རབ་དང་མཉམ་མིག་མེད་དེ། །རྨོངས་པ་དང་མཉམ་མུན་པ་མེད། །ནད་དང་འདྲ་བའི་
དགྲ་མེད་དེ། །འཆི་བ་དང་མཉམ་འཇིགས་པ་མེད། །དེ་བས་ཤིན་ཏུ་མི་ཟད་པའི། །འཆི་བ་
ངེས་པར་འབྱུང་འགྱུར་བས། །འདོད་པ་རྣམས་ལ་སེམས་བཟློག་ལ། །དམ་པའི་ཆོས་ལ་
-128



ལུགས་ཀྱི་བསྟན་བཅོས་ཤེས་རབ་སྡོང་བུ།
དགའ་བར་གྱིས། །གྲོགས་པོ་འདི་ན་ནོར་དེ་ཡོད་ལེགས་པས། །ཡིད་བཞིན་ནོར་ཁྱེད་རྡོར་
འགྱུར་ནོར་མ་བྱེད། །སྤུར་ལོང་རྒྱན་གྱི་དམ་པར་བྱེད་འགྱུར་བ། །དེར་ནི་འདི་འདྲའི་ནོར་བུ་
འཇིག་རྟེན་ཕུང་། །གང་ཞིག་ས་སྟེང་འབྲུ་རྣམས་དང༌། །གསེར་དང་ཕྱུགས་དང་ནད་མེད་
རྣམས། །དེ་དག་ཀུན་གྱིས་གཅིག་མི་ངོམས། །དེ་ལྟར་ཤེས་ནས་ཞི་བར་གྱིས། །འབད་པས་
བསགས་པའི་ནོར་ལ་ནི། །ཡང་དང་ཡང་དུ་ཉུགས་པར་བྱེད། །བཀྲེན་པས་བྱི་བ་ཇི་བཞིན་
དུ། །ནོར་རྣམས་སྡུག་བསྔལ་ཁོ་ནར་ཟད། །འཇིག་རྟེན་འཚོ་བ་བརྟན་མ་ཡིན། །ནོར་དང་
ལོངས་སྤྱོད་བརྟན་མ་ཡིན། །བུ་དང་ཆུང་མ་བརྟན་མ་ཡིན། །ཆོས་དང་གྲགས་པ་སྙན་པ་
བརྟན། །རྒྱལ་པོ་ནོར་སོགས་ངོམས་པ་མེད། །མཁས་པ་ལེགས་བཤད་ཀྱིས་མི་ངོམས། །
རྒྱ་མཚོ་ཆུ་ཡིས་ངོམས་པ་མེད། །འཇིག་རྟེན་སྡུག་ལ་བལྟས་མི་ངོམས། །མེ་ལ་ཤིང་གིས་
ངོམས་པ་མེད། །བྱིས་པ་འདོད་པས་ངོམས་པ་མེད། །ཚུལ་ཁྲིམས་དག་དང་དུལ་བ་དང་། །
སེམས་ནི་དུལ་བར་གྱུར་པ་དང་། །གང་ཞིག་དྲང་པོར་ཞུགས་པ་དག །དེ་ལ་གནས་ན་ཅི་
ཞིག་དགོས། །ཆོག་ཤེས་དབང་ཕྱུག་ལ་གནས་ན། །སྐྱེ་བོ་ངན་པའི་ས་དང་རིང་། །ལོངས་
སྤྱོད་འདོད་པའི་སྲེད་པས་བཅིང་། །གོམ་རེ་བརྙས་པ་ཐོབ་པར་འགྱུར། །ལུས་ཞེས་བྱ་བ་
སྐྱོན་ལྡན་འདི། །ཡོན་ཏན་ཆེན་པོ་གཅིག་ཡིན་ཏེ། །གནས་སྐབས་གང་དང་གང་འཕྲད་པ།།
དེ་དང་དེར་འགྲོ་གོ་ར་བ། །ནགས་ཀྱི་གླང་པོ་རྩྭ་ལོ་ཟ་ཡང་སྟོབས་དང་ལྡན། །སྦྲུལ་ནི་ཟ
སུ་རླུང་ཟར་གྱུར་ཀྱང་སྦེགས་པ་མེད། །དྲང་སྲོང་རྩ་བ་འབྲས་བུ་ཙམ་གྱིས་དུས་འདས་བྱེད།།
དེ་བས་ཁྲེལ་འཛེམ་ཆོག་ཤེས་ཁོ་ན་འབྱོར་པའི་མཆོག །ཚོད་མ་དག་དང་རྡུལ་མེད་པའི། །
ཆུ་ཡི་དགོན་པ་ག་ནའང་ཡོད། །ཟླ་བ་ཐུན་མོང་མར་མེ་ཡིན། །འབྱོར་པ་དུག་གིས་ཅི་ཞིག་
བྱ། །ཆོག་ཤེས་ངེས་པའི་བདག་ཉིད་ཅན། །འཚོ་བ་གང་ནའང་བཙལ་མི་དཀའ། །རྩྭ་དང་
ལོ་མ་ཆུ་ཡི་གནས། །གང་ནའང་མེད་པ་མ་ཡིན་ནོ། །ནགས་མཆོག་སྟག་དང་གླང་པོའི་བྲས་
-129



བུབརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གཙོས་བསྟེན་པར། །རྩྭ་ཡི་སྟན་བྱས་ཤིང་ཤུན་གོས་སུ་གྱོན། །ཤིང་གི་འབྲས་བུ་ལ་སོགས་
ཟས་ཟ་བའི། །ནོར་མེད་ཉེ་དུའི་ཚོགས་ནང་གསོན་པ་མིན། །བཟང་པོའམ་ནི་ངན་པ་ཡི། །
སྦྱོར་བ་གང་ཡང་རུང་བ་ཡིས། །ལུས་ནི་ཤིན་ཏུ་བསྲུང་བྱ་ཡི། །ནོར་ལ་ཆགས་པས་ཅི་ཞིག་
བྱ། །བསོད་ནམས་ཆེན་པོའི་རིན་གྱིས་ནི། ཁྱོད་ཀྱིས་ལུས་ཀྱི་གྲུ་ཉོས་པ། །ཇི་སྲིད་ཆག་
པར་མ་གྱུར་པར། །སྡུག་བསྔལ་རྒྱ་མཚོའི་ཕ་རོལ་སོང་། །ཇི་སྲིད་སྡུག་པའི་དུས་ཀྱི་ཟླ་རྒྱས་
པ། །འཆི་བདག་གཟའ་ཆེན་འདི་ཡིས་མ་རྙེད་པ། །དེ་སྲིད་བག་ཡོད་པར་ནི་གནས་བྱ་སྟེ། །
རང་གི་བྱ་བ་དག་ནི་བྱ་བའི་རིགས། །གང་ཚེ་འདུ་ཤེས་བྲལ་ཞིང་མིག་མི་གཡོ། །སྐྱིགས་བུ་
རྒྱུན་འབྱུང་དབུགས་མཐར་ཐུགས་པས་སླེབས། །མུན་པར་གཡང་ས་ཆེ་ཁྲིད་ལྟར་གྱུར་ན། །
དེ་ཚེ་བུ་དང་ཆུང་མ་གཉེན་ཅིར་འོང༌། །སྙིང་རྗེས་གདུངས་པའི་ཡིད་དང་དབང་པོ་དུལ་ཞིང་
སེམས་ནི་ཆོག་ཤེས་དག་ལ་དགའ་བ་དང་། །ཆགས་བྲལ་མངོན་དགའི་སེམས་དང་ཤིང་
དྲུང་དག་ན་ལྟུང་བའི་འབྲས་བུ་བཟའ་བའི་བྱ་བ་བྱེད། །ལུས་རིད་ཤིང་ཤུན་གྱོན་ཞིང་རྒྱལ་
བ་ཞེས་ནི་སྙན་པ་ལྟ་བུར་སྒྲ་སྒྲོགས་ལ། །ཝཱ་ར་ཎཱ་སཱིར་གཤིན་རྗེའི་དབང་གྱུར་བཅོམ་པའི་
ལུས་ཚིག་འདི་ནི་ནམ་ཞིག་ སྤོང་བར་འགྱུར། །བསྟན་བཅོས་འཛིན་པས་ཐར་པ་ཡིན། །
ལུས་དུབ་པས་ཀྱང་མ་ཡིན་ཏེ། །ཤེས་རབ་ཀྱིས་ནི་སེམས་བཏུལ་ན། །ཐར་པ་ཐག་ཉེ་འདི་
ན་ཡོད། །ཉེས་པའི་སྐྱོན་ནི་བྲེག་པར་གྱིས། །མགོ་བོ་བྲེག་པས་ཅི་ཞིག་བྱ། །གང་ཞིག་ཡིད་
ཀྱི་གོས་མེད་ན། །རས་ཀྱི་ཆོས་གོས་ཅི་ལ་ཕན། །སེམས་ཅན་རྣམས་ལ་གང་གི་ཚེམས། །
སྙིང་རྗེས་བརླན་པར་གྱུར་པ་དག །ཐར་དང་ཡེ་ཤེས་དེ་ཡིན་གྱི། །ཐལ་བ་རལ་པ་ཆོས་གོས་
མིན། །གང་ཞིག་ལང་ཚོ་ལ་ཞི་བ། །དེ་ནི་ཞི་བར་བདག་གིས་ཤེས། ཁམས་རྣམས་ཡོངས་
སུ་ཟད་པ་ན། །ཅི་ཡི་ཕྱིར་ན་ཞི་མི་འགྱུར། །མཛའ་བཤེས་ཉེ་དུ་དུར་ཁྲོད་དུ། །དུ་བ་འཐུལ་
ནས་ལྡོག་པར་བྱེད། །གང་ཞིག་རང་དང་ལྷན་ཅིག་འགྲོགས། །ལས་ཏེ་དེས་ན་དགེ་བ་སྤྱོད།།
-130



ལུགས་ཀྱི་བསྟན་བཅོས་ཤེས་རབ་སྡོང་བུ།
5གང་ཞིག་རབ་ཏུ་ཉོན་མོངས་དང་། །ཆོས་དང་འགལ་བར་བྱེད་པ་དང༌། །དགྲ་ལ་འདུད་
པའི་ནོར་རྣམས་ནི། །གང་གི་ནོར་དུ་རུང་མ་ཡིན། །དམ་པ་ལེགས་སྤྱོད་ལ་སྲེད་ཤིན་ཏུ་
བསྡམས་གྱུར་ཏེ། །ཀུན་ཏུའང་སྐྱེ་བོས་སྨོད་འཇིག་རྟག་ཏུ་སྡུག་བསྔལ་གནས། །གང་ཞིག་
འཛེམ་མེད་ལོངས་སྤྱོད་དག་གི་རྩ་རྩོལ་བ། །རིགས་དང་མི་རིགས་དཔྱོད་མེད་ཐ་མལ་སྐྱེ་བོ་
སྐྱིད། །རིགས་དང་མི་རིགས་དཔྱོད་པའི་བློ་མེད་ཅིང་། །ཐོས་དང་སྡོམ་པ་མང་པོ་རྣམ་
སྤངས་ནས། །ལྟོ་བ་འགེངས་པ་ཙམ་ཞིག་འབའ་ཞིག་འདོད། །སྐྱེས་བུ་ཕྱུགས་དང་ཕྱུགས་
ལ་ཁྱད་ཅི་ཡོད། །མཐོང་དང་མ་མཐོང་ཡོན་ཏན་གྱི། །འབྱུང་གནས་ཆེན་པོ་རིགས་པ་ཡིན།།
དེས་ན་དེ་བས་དོན་གཉེར་བས། །ཤེས་རབ་ཡོངས་སུ་གཟུང་བར་བྱ། །བརྒྱ་ཡི་ནང་ནས་
དཔའ་བོ་སྐྱེ། །སྟོང་གི་ནང་ནས་མཁས་པ་འབྱུང་། །བརྒྱ་སྟོང་ལས་ནི་མཛངས་པ་སྟེ། །སྟོང་
པ་སྐྱེའམ་མི་སྐྱེ་སྲིད། །མཁས་པས་རིག་པ་རྣམ་ཀུན་ཏུ། །ན་ཚོད་ཡོལ་ཡང་བསླབ་པར་བྱ།།
གལ་ཏེ་འདིར་འབྲས་མི་སྟེར་ཡང་། །སྐྱེ་བ་གཞན་དུ་རྙེད་པ་སླ། །སྐྲ་དཀར་གཉེར་མ་
ལྷགས་དུས་སུའང་། །ཐོས་པ་བསགས་པ་བྱ་བ་སྟེ། །གང་དུ་ཐོས་མང་འགྲོ་འགྱུར་བ། །
དེར་ནི་ཕུང་པོ་འགྲོ་མི་འགྱུར། །རྒྱལ་པོ་དང་ནི་ཡོན་ཏན་ལྡན། །དེ་གཉིས་འདྲ་བ་མ་ཡིན་ཏེ།།
རྒྱལ་པོ་རང་གི་ཡུལ་ན་བཀུར། །ཡོན་ཏན་ལྡན་པ་ཀུན་ཏུ་བཀུར། །ཡོན་ཏན་ལྡན་པ་སྐྱོན་
ཡོད་ཀྱང་། །ཡོན་ཏན་དགའ་རྣམས་སྐྱོ་མི་བྱེད། །ཟླ་བ་རྙོག་པ་ཡོད་གྱུར་ཀྱང་། །བརྟན་
རྣམས་དགའ་བས་ལྟ་བར་བྱེད། །ཡོན་ཏན་དང་འདྲ་ལུས་ཀྱི་རྒྱན་གཞན་མེད། །སེམས་
བ
ལས་དང་འདྲ་ལུས་ཀྱི་སྡུག་བསྔལ་མེད། །བཟོད་པ་དང་འདྲ་ལུས་ཀྱི་སྲུང་མ་མེད། །གཏོང་
བ་དང་མཉམ་གཉེན་ནི་གང་ན་མེད། །དམ་པ་རིང་ན་གནས་གྱུར་ཀྱང་། །ཡོན་ཏན་ཕོ་ཉ་
ཉིད་བྱེད་དེ། །ཀེ་ཏ་ཀ་ཡི་དྲི་བསྣམས་ནས། །བུང་བ་རང་ཉིད་འོང་བར་འགྱུར། །ཡོན་ཏན་
དག་ལ་འབད་བྱ་ཡི། །འགྱིང་ཚུལ་དགོས་པ་ཅི་ཞིག་ཡོད། །བ་ནི་འོ་མ་མེད་པ་ལ། །དྲིལ་
-131



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པབུ་བཏགས་ཀྱང་ཉོ་མི་འགྱུར། །དུས་ནི་ཡུན་ཐུང་རིག་པའི་རྣམ་པ་མང་། །ཚེ་ཡི་ཚད་ཀྱང་ཇི་
ཙམ་མི་ཤེས་པས། །ངང་པས་ཆུ་ནང་ནས་ནི་འོ་མ་བཞིན། །གང་ཞིག་གཅེས་པ་དེ་ནི་བསྟེན་
པར་བྱ། །སྐར་མ་ཆེན་པོ་མང་དུ་ཤར་གྱུར་ཅིང་། །ས་ཡི་རྒྱན་གྱུར་ཟླ་བ་ཤར་ན་ཡང་། །གང་
དུ་ཉི་མ་ནུབ་ན་མཚན་མོར་འགྱུར།། ཉི་མ་མ་གཏོགས་ཤར་ནུབ་མིང་མི་འདོགས། །གང་
ཞིག་ཤར་བར་གྱུར་ན་ནི། །མུན་པ་མེད་ཅིང་གཟི་ཅན་བྱེད། །ཉི་མ་ཤར་བ་མཆོག་ཡིན་གྱི།།
གཞན་རྣམས་ཤར་བས་ཅི་ཞིག་བྱེད། །སྐྱེས་བུ་བྱ་བ་གང་ཡིན་གཅིག་བྱས་མཐར་ཕྱིན་པས།།
སེམས་འཕགས་འགྱུར་ཏེ་མང་པོ་ཅི་ལ་དགོས། །ཟླ་བ་རྒྱས་པས་ས་སྟེང་གསལ་བ་བཞིན།།
སྐར་མ་མང་པོའི་ཚོགས་ཀྱིས་ནུས་མ་ཡིན། །ཡོན་ཏན་སྐྱེས་པ་རང་ཁར་ལས། །རྫས་ནི་
བསོད་ནམས་ཁར་ལས་བས། །སྐྱེས་བུ་ལ་ནི་ཅི་ཕྱིར་སྨེ། །ཡོན་ཏན་འབད་པས་བསྒྲུབ་བྱ་
ཡིན། །འབད་པའང་བདག་ཉིད་ལ་གནས་ན། །གཞན་དག་ཡོན་ཏན་ལྡན་ཞེས་ཏེ། །དེ་
ལྟར་གསོན་པ་སུ་ཡིས་བཟོད། །བསྟན་བཅོས་དོན་ནི་ཤེས་པའི་མི། །འདི་ན་ཞ་བོ་རྣམས་
ལའང་མང་། །རལ་གྲིའི་རྩེ་མོ་རྣོན་པོ་ཡིས། །དགྲ་ལས་རྒྱལ་བྱེད་དེ་རྙེད་དཀའ། །ཕྱུག་པོ
ཀླ་ཀློ་རྣམས་ལའང་ཡོད། །དཔའ་བོ་དུད་འགྲོ་རྣམས་ལའང་མང་། །སྣ་ཚོགས་དོན་གྱི་
གཏམ་སྨྲ་བའི། །དམ་པ་དག་ནི་ཀུན་ཏུ་དཀོན། །རི་བོ་ཀུན་ལ་ཙན་དན་མེད། །གླང་པོ་ཀུན་
ལ་མུ་ཏིག་མེད། །ཡང་དག་དོན་གྱི་གཏམ་སྨྲ་བའི། །མཁས་པའང་ཀུན་ན་ཡོད་མ་ཡིན། །
ཡོན་ཏན་ཤེས་ལ་དེ་ཉིད་ཡོན་ཏན་འགྱུར། །ཡོན་ཏན་མེད་ན་དེ་ཉིད་སྐྱོན་དུ་འགྱུར། །ཆུ་
བོའི་ཆུ་ནི་ཤིན་ཏུ་སྐྱོན་མེད་པའང་། །རྒྱ་མཚོར་ཕྱིན་ན་བཏུང་དུ་མི་རུང་འགྱུར། །ཡོན་ཏན་
ལྡན་པ་ཡོན་ཏན་ལ་དགའ་ཡི། །ཡོན་ཏན་མེད་པ་ཡོན་ཏན་གྱིས་མི་མགུ། །བུང་བ་ནགས་
ནས་པདྨར་འོང་འགྱུར་གྱི། །སྦལ་པ་ལྷན་ཅིག་གནས་ཀྱང་དེ་ལྟ་མིན། །མཁས་པ་རྣམས་ཀྱི་
གྲགས་པ་ནི། །མཁས་པ་ཉིད་ཀྱི་ནང་དུ་འཁེལ། །རིན་ཆེན་ཤེལ་ལ་རིན་ཆེན་དང་། །བོ་
-132



ལུགས་ཀྱི་བསྟན་བཅོས་ཤེས་རབ་སྡོང་བུ།
# ); aགཡུལ་ངོ་དག་ཏུ་དཔའ་བོ་བཞིན། །ངང་པ་ཁྲ་ཡི་ཚོགས་ནང་མཛེས་མ་ཡིན། །ཅང་ཤེས་
བོང་བུའི་ཚོགས་ནང་མཛེས་མ་ཡིན། །སེང་གེ་ཝ་ཡི་ཚོགས་ནང་མཛེས་མ་ཡིན། །མཁས་པ་
བླུན་པོའི་ཚོགས་ནང་མཛེས་མ་ཡིན། །གང་ཞིག་ཆེན་པོས་སྤྱི་བོ་བཀུར། །དེ་ཉིད་དམན་
པས་རྩྭ་སྙམ་སེམས། །མཁས་པས་ཕྱག་བྱས་མཆོད་རྟེན་ནི། ཁྭ་དག་སྟན་དུ་བྱེད་པ་ཡིན། །
བདག་ལ་གྲངས་མེད་ཡོད་གྱུར་ཀྱང་། །གཞན་ལ་ཉུང་ཟད་ཡོད་པ་ཡི། །ཡོན་ཏན་མེད་ལ་
དམ་པ་དགའ། །སྤྱོད་པ་འདི་ནི་ངོ་མཚར་ཆེ། །ཐམས་ཅད་མཁྱེན་པ་ཉིད་ཀྱིས་མཁྱེན། །ས་
གཞི་ཡི་ནི་ལྕི་བའི་ཚད། །མཐའ་ཡས་ཉིད་ཀྱིས་ཤེས་པ་ཡིན། །གཞན་གྱིས་གཞན་དག་
བསྒྲགས་ན་ནི། །མེད་པའང་ཡོན་ཏན་ཅན་དུ་འགྱུར། །ཡོན་ཏན་རང་ཉིད་སྒྲོགས་པ་ནི།
བརྒྱ་བྱིན་ཡིན་ཡང་མི་བཙུན་འགྱུར། །གང་དུ་ཡོན་ཏན་ལྡན་མི་མཆོད། །མཁས་པ་དེ་རུ་ཅི་
ཕྱིར་འགྲོ། །གོས་མེད་གཅེར་བུའི་གྲོང་ཁྱེར་དུ། ཁྲུས་མཁན་གྱིས་ནི་ཅི་ཞིག་བྱ། །ཀྱེ་མ་
འཇིག་རྟེན་གླེན་པ་འདི། །རང་རྒྱུད་གྲུབ་པ་ཡོད་མིན་ཏེ། །གཞན་གྱིས་བྱས་པའི་རྗེས་
འབྲང་བས། །ཟངས་མའི་སྣོད་ནི་སྟོར་ནས་མེད། །བཞད་གད་མཁན་དང་མཁས་པ་གཉིས།།
བླུན་ལ་བཞད་གད་བྱེད་པ་མཆོག །བཞད་གད་མཁན་གྱིས་ནོར་རྙེད་ཀྱིས། །མཁས་ལ་
ནོར་མེད་སྟོང་པར་འགྲོ། །སྣ་ཚོགས་དོན་ལྡན་གཏམ་རྒྱུད་ཀྱིས། །མཁས་པ་དུས་ནི་འདའ་
བར་བྱེད། །དབུལ་པོ་ཆོས་ཀྱིས་ཕོངས་གྱུར་པས། །གཉིད་ལོག་ན་ཡང་འཐབ་པར་བྱེད། །
གང་ཞིག་མང་པོ་ཚོགས་པར་གྱུར་པ་ལས། །སྐྱེ་བོ་དམ་པའི་ཡོན་ཏན་བསྟེན་མི་བྱེད། །དེ་ནི་།
རང་གི་མ་ཡི་སྡུག་བསྔལ་གྱིས། །བསྐྱེད་དེ་སྐྱེས་པར་གྱུར་ཀྱང་ཅི་ཞིག་ཕན། །མཁས་པའི་
ཚུལ་ནི་རིག་པ་ཡིན། ཁུ་བྱུག་ཚུལ་ནི་སྒྲ་སྙན་ཡིན། །དཀའ་ཐུབ་ཚུལ་ནི་བཟོད་པ་ཡིན། །
བུད་མེད་ཚུལ་ནི་ཉོན་མོངས་ཡིན། །སྐར་རྩིས་དེ་བཞིན་གྲུབ་མཐའ་དང་། །མཁའ་ལྡིང་
སྔགས་དང་སྔགས་སྨྲ་བ། །དོན་གྱི་དེ་ཉིད་གཟུང་བྱ་ཡི། །སྒྲ་ལ་དཔྱད་པར་མི་བྱའོ། །
-133



སྨྲ་བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གླེགས་བམ་ལ་བཞག་རིག་པ་དང་། །གཞན་ལ་ཚོལ་བའི་ནོར་དག་ནི། །དགོས་པའི་དུས་
ལ་བབ་པ་ན། །དེ་ནི་ནོར་མིན་རིག་པ་མིན། །བཟོ་སློབ་པ་ཡི་ཡོན་ཏན་ཀུན། །ཡོན་ཏན་
འཚོ་བའི་རྒྱུ་ཙམ་ཡིན། །འཁོར་བ་གཅོད་པའི་བློ་གྲོས་གང་། །ཅི་ཡི་ཕྱིར་ན་དེ་མིན་བྱིན། །
མི་ནི་སུ་ལའང་མ་བརྟགས་པར། །གདམས་ངག་སྦྱིན་པར་མི་བྱ་སྟེ། །སྤྲེའུ་ཙམ་གྱི་གནས་
བཅས་དང་། །གནས་མེད་པར་ནི་བྱས་ལ་ལྟོས། ཁ་ཅིག་སྨྲ་བ་ལྷུར་ལེན་ཏེ། ཁ་ཅིག་མི་སྨྲ་
དོན་ཡང་བསྒྲུབ། །འདམ་བུ་མེ་ཏོག་འབྲས་བུ་མེད། །སྟར་ཀ་འབྲས་བུ་མེ་ཏོག་ལྡན། །ཀེ་
ཏ་ཀ་ཡི་འབྲས་བུ་ནི། །ཆུ་རྣམས་དྭངས་པར་བྱེད་མོད་ཀྱི། །དེ་ཡི་མིང་ཙམ་སྨོས་པ་ཡིས། །
ཆུ་རྡུལ་དྭངས་པར་མི་བྱེད་དོ། །གཞུང་ལུགས་དག་ལ་བྱང་བྱས་ཀྱང་། །ཉམས་སུ་ལེན་པར་
མི་བྱེད་ན། །ལག་ན་སྒྲོན་མ་ཡོད་ཀྱང་ནི། །ལོང་བས་ལམ་ནི་མཐོང་མི་འགྱུར། །ཟླ་བ་ཡར་
ངོ་མར་ངོ་ལྟར། །དམ་པ་དམ་མིན་བསྟེན་པ་ལས། །ཡོན་ཏན་ཆུང་ངུའང་རྒྱས་འགྱུར་ཞིང་།།
རྒྱ་ཆེན་པོ་ཡང་འགྲིབ་པར་འགྱུར། །མཁས་པས་དགྲ་བོས་གྱུར་པའང་བླའི། །མི་མཁས་པ
དང་མཛའ་བ་མིན། །རྐུན་པོས་བྲམ་ཟེ་བསྲུངས་པ་དང་། །སྤྲེའུས་རྒྱལ་པོའི་མིག་བཅར་
བཞིན། །མཁས་པ་དང་ནི་དུལ་བ་དང་། །ཆོག་ཤེས་བདེན་པར་སྨྲ་བ་དང༌། །འཆི་བ་ན་
ཡང་འདུག་བླ་ཡི། །སྐྱེ་བོ་ངན་དང་རྒྱལ་སྲིད་མིན། །སྦྲུལ་གདུག་སྐྱེ་བོ་ངན་པ་དུག །སྦྲུལ་
ལས་ལྷག་པར་སྐྱེ་ངན་དུག །སྦྲུལ་གདུག་སྨན་དང་སྔགས་ཀྱིས་ཐུབ། །སྐྱེ་ངན་གདུག་པ་
གང་གིས་ཞི། །སྐྱེ་བོ་ངན་པ་ཡོན་ཏན་བརྒྱ་ཡིས་ཕན་བཏགས་ཏེ། །དགའ་བར་གྱུར་ཀྱང་དེ་
ནི་ཚིག་རྩུབ་སྨྲ་བར་བྱེད། །གང་ཞིག་རིགས་ལྡན་དེ་བཞིན་བརྟན་པ་དང་། །བསྔགས་འོས་
ཕོངས་ཀྱང་ཡོན་ཏན་གཏོང་མི་བྱེད། །རང་བཞིན་ངན་པའི་མི་དག་དང་། །སྲང་གི་མཚན་
ཉིད་དག་དང་མཚུངས། །ཅུང་ཟད་ཙམ་གྱིས་མཐོ་འགྱུར་ཞིང་། །ཅུང་ཟད་ཙམ་གྱིས་དམའ་
བར་འགྱུར། །ཙན་དན་གླ་རྩི་ག་བུར་གྱིས་བྱུགས་ཀྱང་། །སྒོག་སྐྱའི་རང་བཞིན་དྲི་ང་མི་
-134



ལུགས་ཀྱི་བསྟན་བཅོས་ཤེས་རབ་སྡོང་བུ།
འདོར་ལྟར། །རིགས་པའི་གཞུང་ལུགས་མང་པོ་རབ་བསླབས་ཀྱང་། །རང་བཞིན་ངན་པའི་
མཚན་ཉིད་འདོར་མི་སྲིད། །དམ་པའི་བུ་ལ་གདོང་ན་པདྨ་མེད། །སྨད་འཚོང་བུ་ལ་ཀླད་
ནས་རྭ་མ་སྐྱེས། །ཇི་ལྟ་ཇི་ལྟར་ལོག་པར་བྱེད་གྱུར་པ། །དེ་ལྟ་དེ་ལྟར་ནལ་བུའི་མཚན་ཉིད་པ
ཡིན། ཁ་ནས་སྨྲས་པའི་ཚིག་གཞན་ལ། །ཡིད་ལ་སེམས་པའི་བསམ་པ་གཞན། །ཀྱེ་མ་
ཡོན་པོའི་བློ་གྲོས་ཅན། །འདི་ཡི་རང་བཞིན་སུ་ཡི་སྤྲུལ། །འབད་པས་སྐྱོན་ནི་ལེན་པར་
བྱེད། །ཡོན་ཏན་རྟག་ཏུ་སྤོང་བར་བྱེད། །སྐྱོན་ལེན་ཡོན་ཏན་སྤོང་བ་ཡི། །སྐྱེ་བོ་ངན་པ་ཆུ་
ཚགས་འདྲ། །སྐྱེ་བོ་ངན་པ་སུན་ཕྱུང་ན། །དམ་པ་ལ་ཡང་ཡིད་མི་རྟོན། །བྱིས་པ་འོ་མས་ཁ་
ཚིག་ན། །ཞོ་ལའང་ཕུ་ཡིས་འདེབས་ཤིང་འཐུང་། །མཚན་མོ་མཚོ་ནང་སྐར་མའི་གཟུགས་
བརྙན་སྣང་བ་ལ། །ངང་པ་པདྨའི་རྩ་བར་འཁྲུལ་པས་སུན་ཕྱུང་བ། །ཉིན་མོ་པད་རྩ་མངོན་
སུམ་མཐོང་ཡང་ཟ་མི་བྱེད། །བརྫུན་སྨྲས་སུན་ཕྱུང་བདེན་པ་ལ་ཡང་དོགས་པ་སྐྱེ། །བུད་
མེད་ཟས་ནི་ཉིས་འགྱུར་ཏེ། །དེ་ཡི་གཡོ་སྒྱུ་བཞི་འགྱུར་རོ། །ངོ་ཚ་དག་ནི་དྲུག་འགྱུར་རོ། །
འདོད་ཆགས་བརྒྱད་འགྱུར་ཞེས་བརྗོད་དོ། །སྦྱིན་པས་མ་ཡིན་རིམ་གྲོས་མིན། །མཆོད་།
པས་མ་ཡིན་བསྙེན་བཀུར་མིན། །བརྟན་པས་མ་ཡིན་བཙོན་པས་མིན། །ཀུན་ཏུ་མི་ཟད་
བུད་མེད་ཡིན། །མཁའ་ལྡིང་དབང་པོས་ཁྱེར་བའི་ཚེ། །པད་དཀར་ཀླུ་ཡིས་སྨྲས་པ་ནི། །
གསང་ཚིག་བུད་མེད་ལ་སྨྲ་བ། །དེ་ཡི་སྲོག་ནི་དེ་ཟད་འགྱུར། །དོན་དང་ཆོས་ནི་རྣམ་པར་
ཉམས་བྱེད་ཅིང་། །མཐོ་རིས་དག་དང་ཐར་པའི་གེགས་བྱེད་ལ། །གནོད་པ་ཀུན་གྱི་རྩ་བ་
ཉིད་གྱུར་པས། །དེ་བས་གཞན་གྱི་བུད་མེད་རྟག་ཏུ་སྤང་། །གང་གི་ཚིགས་བཅད་གཅིག་
ཙམ་ཞིག །བླ་མས་སློབ་མ་ལ་བྱིན་ན། །གང་ཞིག་བཏང་ནས་ཤོག་བཏང་འགྱུར། །རྫས་དེ་
ས་སྟེང་ཡོད་མ་ཡིན། །འདུ་འཛི་ཀུན་ཏུ་སྤང་བར་གྱིས། །གལ་ཏེ་དེ་སྤོང་མ་ནུས་ན། །དམ་
པ་དག་དང་འདྲེ་བར་གྱིས། །དེ་ཉིད་དེ་ཡི་སྨན་ཡིན་ནོ། །འདོད་པ་ཀུན་ཏུ་སྤང་བར་གྱིས། །
-135



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གལ་ཏེ་སྤོང་བར་མ་ནུས་ན། །ཐར་པ་དག་ལ་འདོད་པར་གྱིས། །དེ་ཉིད་དེ་ཡི་སྨན་ཡིན་ནོ། །
ཕན་མེད་གཉེན་ཡང་གཞན་ཡིན་ཏེ། །ཕ་རོལ་ཡིན་ཡང་གང་ཕན་གཉེན། །ལྷན་ཅིག་འབྱུང་
བའི་ལུས་སོགས་ནད། །ཕན་བྱེད་དགོན་པའི་སྨན་བཞིན་ནོ། །འབད་པ་ཡིས་ནི་བཟུང་བ་
ཡི། །བུམ་པ་ཡི་ནི་ཆུ་བྱེད་བཞིན། །སྤྱི་བོ་ལ་ནི་བཀུར་བྱས་ན། །སྐྱེ་བོ་ངན་པ་སྤོ་བར་བྱེད།།
གང་ཞིག་ཡིད་དང་རྗེས་མཐུན་པ། །རིང་ན་གནས་ཀྱང་ཉེ་བ་ཡིན། །གང་ཞིག་ཡིད་ལ་
བརྟན་མི་གནས། །དྲུང་ན་གནས་ཀྱང་རིང་བ་ཡིན། །དམ་པ་མིན་དང་ལྷན་ཅིག་གནས
གྱུར་ཀྱང་། །ཆུ་དང་པདྨོ་བཞིན་དུ་འདྲེ་མི་འགྱུར། །དམ་པ་ཐག་རིང་དག་ཏུ་གནས་གྱུར་
ཀྱང་། །ཟླ་བ་ཀུ་མུ་ཏ་ལྟར་དགའ་བར་བྱེད། །གལ་ཏེ་རྟག་ཏུ་མཛའ་འདོད་ན། །གསུམ་པོ་
འདི་དག་མི་བྱ་སྟེ། །རྒྱན་པོ་འགྱེད་དང་ནོར་འབྲིལ་དང་། །ལྐོག་ཏུ་ཆུང་མ་དང་སྨྲ་བའོ། །ཇི་
ལྟར་རྭ་ལས་འོ་མ་འབྱུང་། །འདམ་བུ་མེ་ཏོག་སྦྲང་རྩི་འཛག །གལ་ཏེ་བུད་མེད་བདེན་གྱུར་
ན། །སྐམ་ས་ལས་ཀྱང་པདྨ་སྐྱེས། །བསོད་ནམས་ཡོངས་སུ་དམན་པའི་མིས། །ལོངས་སྤྱོད་
ཐོབ་ཀྱང་སྤྱོད་མི་ཤེས། །གངས་ཆེན་མཚོ་ལ་ཁྱི་བཞིན་དུ། །སྐོམ་ནའང་ལྕེ་ཡིས་ལྡག་པར་
བྱེད། །འཇིག་རྟེན་འདི་ན་ལས་བྱེད་པ། །བླ་མེད་ལམ་རྒྱགས་ཁྱེར་མི་བཏུབ། །སློང་བ་
དམན་པ་མི་མངོན་པར། །ཕྱི་མའི་དུས་ན་བརྒྱ་འགྱུར་ཁྱེར། །རང་ནོར་སྤངས་ནས་འགྲོ་
འགྱུར་བས། །སྐྱེས་བུ་སྦྱིན་པ་གཏོང་བར་བྱེད། །ཤི་ནའང་ནོར་ནི་མི་འདོམ་པས། །སྦྱིན་
བྱེད་སེར་སྣ་ཅན་འདྲར་ཤེས། །སྦྱིན་ན་དབུལ་གྱུར་དོགས་པ་ཡིས། །བཀྲེན་པ་སྦྱིན་
གཏོང་མི་བྱེད། །ངེས་པར་འཇིག་པ་དེ་ཉིད་ཀྱིས། །མཁས་པས་ནོར་ནི་གཏོང་བར་བྱེད། །
ཟས་ལས་ཟན་གྱི་ཕྱེད་ཙམ་ཡང་། །སློང་བ་རྣམས་ལ་ཅིས་མི་སྟེར། །འདོད་དང་རྗེས་མཐུན་
འབྱོར་པ་ཡང་། །གང་གི་ཚེ་ན་འབྱུང་བ་འགྱུར། །ལས་ཀྱིས་འབྱོར་པ་མེད་ཀྱང་གདུང་བ་མི
སྐྱེད་ཀྱི། །འོན་ཀྱང་ཅི་འབྱོར་པ་ལ་སྦྱིན་པ་གཏང་བྱ་སྟེ། །ལོ་མ་མེ་ཏོག་འབྲས་བུ་ཆུ་དང་པ་
-136



ལུགས་ཀྱི་བསྟན་བཅོས་ཤེས་རབ་སྡོང་བུ།
སྨན་རྣམས་ནི། །ཐམས་ཅད་མཐའ་ཡས་བསྔོ་བའི་སྟོབས་ཀྱིས་མཐའ་ཡས་
ས་འགྱུར། །སྦྱིན་
དང་སྤྱོད་པས་སྟོང་པ་ཡི། །ནོར་དེས་ནོར་བདག་ཡིན་ན་ཀོ །ནོར་དེ་ཉིད་ཀྱིས་བདག་ཀྱང་
ནི། །ནོར་གི་བདག་པོ་ཅི་མ་ཡིན། །ཡབ་གཅིག་འདི་ནི་ལས་ཀྱི་ས། །འདི་ནས་ཕ་རོལ་
འབྲས་བུའི་ས། །འདི་ནི་གང་ཞིག་བྱས་གྱུར་པ། །དེ་ཉིད་གཞན་དུ་ངེས་པར་སྤྱོད། །གཞན་
འབྱོར་རིགས་དང་གཟུགས་དང་ནད་མེད་ཉིད། །མཐོང་ནས་འདིར་ནི་ཅི་ཕྱིར་གདུང་བ་
བྱེད། །གལ་ཏེ་འདི་ཀུན་ཁྱོད་འདོད་བསོད་ནམས་ཀྱི། །ས་བོན་ལས་ནི་འབྲས་འབྱུང་མ་
ཐོས་སམ། །འབྱོར་པ་ཡོད་ཀྱང་གཏོང་མེད་ན། །ཉེ་བར་འཚོ་བས་ཅི་བྱར་ཡོད། །ཀིམ་པ་ཀ་
ཡི་འབྲས་བུ་ནི། །ཆག་ཀྱང་ལྟོགས་ལ་ཅི་བྱར་ཡོད། །གང་ཞིག་གཞན་ལ་གནོད་པ་མེད་
པར་སྦྱིན་གཏོང་བ། །འདི་ཡི་ལོངས་སྤྱོད་སྣ་ཚོགས་ཆུ་ཡིས་མི་འཁྱེར་ཞིང་། །མི་ཡིས་མི་
ཚུགས་རྐུན་པོ་རྣམས་ཀྱིས་འཕྲོག་མི་ནུས། །དེ་ཡི་འབྱོར་པ་ནམ་ཡང་རབ་ཉམས་མི་འགྱུར་
རོ། །གང་ཞིག་དམྱལ་བའི་ནད་ལ་ནི། །གསོ་བ་དང་ནི་མི་བྱེད་པ། །སྨན་མེད་གནས་སུ་
སོང་ནས་ནི། །ནས་དང་བཅས་པས་ཅི་བྱར་ཡོད། །མི་བསྲུན་སྐྱེ་བོ་ས་ཁུང་ལས་བྱུང་བས། །
ཚིག་ནི་སྦྲུལ་གྱིས་སྐྱེ་བོ་དམ་པ་ཟིན། །དུག་དེ་ཞི་བར་བྱེད་པའི་གཉེན་པོར་ཡང་། །ཤེས་
རབ་བཟོད་པའི་སྨན་དག་བཏུང་བར་བྱ། །ཇི་སྲིད་འཚོ་བར་བསད་ཀྱང་ནི། །དགྲ་བོ་ཟད་
པ་མི་འགྱུར་གྱི། །དེ་ནི་དགྲ་བོ་ཉིད་གསོད་ཡིན། །མཐུ་ཆེན་བཅོས་སུ་མི་རུང་ལ། །བཟོད་
པར་བྱ་ཡང་ཅི་ཞིག་ཡོད། །དུལ་བ་ཞི་བའི་སྤྱོད་པ་ལ། །བཟོད་པ་བྱ་ཡང་ཅི་ཞིག་དགོས། །
གནོད་བྱེད་འོས་པས་ཁྲོ་ཞེ་ན། །ཆོས་དོན་འདོད་དང་ཐར་པ་དག །མངོན་སུམ་དུ་ནི་འཇིག་
བྱེད་པའི། ཁྲོ་ལ་ཁྱོད་ནི་ཅིས་མི་ཁྲོ། །གཞན་གྱི་འབྱོར་པ་དམ་པ་མཐོང་ནས་ནི། །གང་ཞིག་
སེམས་འཁྲུག་པ་ནི་སྐྱེ་འགྱུར་བས། །དོན་དེ་ཅུང་ཟད་རྙེད་པར་མི་འགྱུར་གྱི། །འགྲོ་དེ་རང་
གི་བསོད་ནམས་འཇོམས་པར་བྱེད། །ཐམས་ཅད་ཆོས་ནི་མཉན་པར་བྱ། །ཐོས་ནས་རབ་
-137



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཏུ་གཟུང་བྱ་སྟེ། །གང་ཞིག་བདག་ཉིད་མི་འདོད་པ། །དེ་དག་གཞན་ལ་མི་བྱའོ། །འཇིག་
རྟེན་ཕ་རོལ་འགྲོ་བ་དག །ཤེས་པར་སྨྲ་ལ་སུ་ཞིག་མཁས། །དེ་ནི་ཉམས་སུ་ལེན་པ་ན། །
དྲང་སྲོང་རྣམས་ཀྱང་མཁས་པ་ཡིན། །འབྱོར་པ་གཡོ་ཞིང་ལང་ཚོ་ཡུད་ཀྱིས་འཇིག །སྲོག་ནི་
གཤིན་རྗེའི་སོ་གཅིག་གནས་དང་མཚུངས། །འོན་ཀྱང་འཇིག་རྟེན་ཕ་རོལ་སྒྲུབ་ལ་ལྷོད། །
ཀྱེ་མ་མི་ཡི་སྤྱོད་པ་ངོ་མཚར་ཆེ། །བློ་གྲོས་བཟང་ཡང་ལེ་ལོ་ཡིས། །སྐྱེ་བ་མཐོན་པོར་མི་
འགྱུར་ཏེ། །ལག་རྩིས་ས་ལ་འབྲི་བ་ཡི། །ཕོ་ལོང་གཤེར་བ་དག་དང་མཚུངས། །གལ་ཏེ་
འགྲོ་བ་འདི་ཀུན་གྱིས། །འཆི་བདག་སྤྱི་བོར་གནས་མཐོང་ན། །ཟས་ཀྱང་ཡི་གར་མི་འོས་
ན། །བྱ་བ་གཞན་ལྟ་སྨོས་ཅི་དགོས། །འདུས་བྱས་ཟིན་ནམ་མ་ཟིན་ཞེས། །འཆི་བདག་སྡོད་
པར་མི་འགྱུར་བས། །སང་གི་བྱ་བ་དེ་རིང་བྱ། །ཕྱི་དྲོའི་བྱ་བ་སྔ་དྲོ་བྱ། །ཇི་སྲིད་ནད་མེད་ལོ་
ཏོག་སྐྱེས་གྱུར་པ། །ནད་ཀྱི་སེར་བ་ཆེན་པོས་མ་བརླག་ཅིང་། །ཇི་སྲིད་བློ་ནི་བྱ་བའི་རྗེས་
འཇུག་པ། །འདི་ནི་དམ་ཆོས་མཉན་པའི་དུས་ཡིན་ནོ། །བོང་བུ་ཕྱུགས་ལ་མེ་ཏོག་ཕྲེང་བ་ཅི།།
དུད་འགྲོ་ཕག་ལ་ཁ་ཟས་ཞིམ་པོ་ཅི། །ལོང་ལ་སྣང་དང་འོན་པ་དག་ལ་གླུ། །གླེན་པ་རྣམས་
ལ་ཆོས་ཀྱིས་ཅི་ཞིག་བྱ། །ཇི་སྲིད་འདོད་ཆེན་མ་གྱུར་པར། །དེ་སྲིད་ཡོན་ཏན་ཆེ་ཉིད་ཡིན།།
འདོད་ཆེན་ཉིད་ལ་ཞུགས་གྱུར་ན། །ཡོན་ཏན་བཙུན་པར་ག་ལ་འགྱུར། །ཇི་སྲིད་སུ་ལའང་
མི་སློང་བ། །དེ་སྲིད་དཀའ་ཐུབ་གཟི་བརྗིད་ཅན། །དཔའ་ཞིང་ཤེས་ལྡན་རིགས་མཐོ་དག །
སྐྱེས་བུ་ཞེས་ཀྱང་དེ་སྲིད་བརྗོད། །དང་པོའི་རྩོམ་པ་གང་ཡིན་པ། །འདི་ལྟར་ངོ་མཚར་ཆེ་བ་
ཡིན། །ཟོ་ཆུན་བཟོ་སྦྱར་གྱུར་པ་ནི། །བུད་མེད་ཀྱི་ཡང་དབང་དུ་འགྱུར། །དྲང་སྲོང་བུ་ནི་
མྱུར་དུ་ཤི་ཡང་རུང་། །རྒྱལ་པོའི་བུ་ནི་ཡུན་རིང་གསོན་ཡང་རུང་། །རྔོན་པའི་བུ་ནི་ཤིའམ་
གསོན་མི་རུང་། །དམ་པའི་བུ་ནི་ཤིའམ་གསོན་ཡང་རུང་། །དེ་ནས་འབྱུང་བ་ལ་གནས་པའི། །།
མི་ཡི་བློ་ནི་འཕེལ་བྱའི་ཕྱིར། །གང་གི་བསྟན་བཅོས་ཤེས་གྱུར་པའི། །ལེགས་པར་བཤད་
-138



ལུགས་ཀྱི་བསྟན་བཅོས་ཤེས་རབ་སྡོང་བུ།
པ་བཤད་པར་བྱ། །ལེགས་པར་བཤད་པའི་རང་བཞིན་ཚིག །གང་ཡང་རུང་བ་བསག་པར་
བྱ། །ཚིག་གི་གནས་སྐབས་མཆོད་སྦྱིན་ལ། །ནོར་མེད་ཅི་ཞིག་སྟེར་བར་བྱེད། །རིག་པ་
བསླབ་དང་དཔའ་བོ་དང་། །གང་ཡང་གཟུགས་བཟང་ལྡན་བུད་མེད། །གང་དང་གང་དུ་
འགྲོ་གྱུར་པ། །དེ་དང་དེར་ནི་དཔལ་ཆེན་ཐོབ། །རིག་པར་ལྡན་དང་རྒྱལ་པོ་ཡི། །གང་
དུའང་མཉམ་པ་མ་ཡིན་ཏེ། །རྒྱལ་པོ་རང་གི་ཡུལ་ན་བཀུར། །རིགས་ལྡན་ཀུན་ཏུ་བཀུར་
བར་འགྱུར། །གཟུགས་དང་ལང་ཚོས་ཕུན་ཚོགས་ཤིང་། །རིགས་མཐོ་རྣམས་ལས་སྐྱེས་
གྱུར་ཀྱང་། །རྒྱ་སྐྱེགས་ཤིང་གི་མེ་ཏོག་ལྟར། །རིགས་དང་བྲལ་ན་མཛེས་མ་ཡིན། །ལུས་
ཅན་རིགས་དང་བྲལ་གྱུར་པ། །རིགས་ལྡན་ཡིན་ཡང་ཅི་ཞིག་དགོས། །འཇིག་རྟེན་དུ་ནི་
རིག་པས་མཆོག །རིག་པ་མེད་པས་བརླག་པར་བྱེད། །བདེ་བ་འདོད་ན་རིག་པ་དོར། །
རིག་པ་འདོད་ན་བདེ་བ་དོར། །བདེ་ལྡན་རིག་པ་ག་ལ་འགྲུབ། །རིག་པ་དོན་གཉེར་ག་ལ་
བདེ། །རིགས་དང་མཛའ་ཤེས་མིད་གྱུར་པའི། །མི་ནི་རྟག་ཏུ་སྡུག་བསྔལ་འགྱུར། །རིགས་
དང་མཛའ་ཤེས་ལྡན་གྱུར་པའི། །མིས་ནི་རྟག་ཏུ་དགའ་བ་འཐོབ། །རིགས་དང་ལྡན་པ་
གཞན་ཡུལ་གང་། །སྙན་པར་སྨྲ་ལ་ཕ་རོལ་སུ། །གནས་དང་ལྡན་པ་ཁུར་ལྕི་གང་། །བརྩོན་
དང་ལྡན་ལ་ཐག་རིང་ཅི། །རྩོལ་བ་ཡི་ནི་གྲོགས་ཡོད་ལ། །རི་རྒྱལ་རྩེ་མོའང་མཐོ་བ་མིན། །
ས་ཡི་འོག་ཀྱང་དམའ་བ་མིན། །རྒྱ་མཚོས་ཆོད་པའང་ཕ་རོལ་མིན། །རིག་པ་གླེགས་བམ་
ལ་བསླབས་ཀྱི། །བླ་མའི་ཐད་རྣམས་མ་བསླབས་པ། །འཕྱོན་མའི་བུད་མེད་སྦྲུམ་མ་བཞིན།།
ཚོགས་པའི་ནང་དུ་མི་མཛེས་སོ། །བླ་མ་གང་ཞིག་ཡི་གེ་གཅིག །སྟེར་བ་ལ་ནི་བརྙས་བྱེད་
པ། ཁྱི་ཡི་སྐྱེ་གནས་བརྒྱར་བརྒྱུད་ནས། །རིགས་ངན་དུ་ཡང་སྐྱེ་བར་འགྱུར། །གང་ཞིག་ལ་
ནི་ཡི་གེ་གཅིག །བླ་མས་སློབ་མ་ལ་བྱིན་ན། །གང་ཞིག་བཏང་ནས་ཤོག་གཏོང་བའི། །ནོར་
ནི་ས་སྟེང་ཡོད་མ་ཡིན། །སྐྱེད་པར་བྱེད་དང་ལེགས་སློབ་དང་། །གང་ཞིག་རིག་པ་སྟེར་བ་
-139



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དང༌། །ཟས་སྟེར་བ་དང་མི་འཇིགས་སྦྱིན། །ལྔ་པོ་འདི་དག་ཕ་རུ་བཤད། །རྒྱལ་པོ་བློན་
པོའི་ཆུང་མ་དང་། །དེ་བཞིན་མཛའ་བོའི་ཆུང་མ་དང་། །སྤུན་ཟླའི་ཆུང་མ་མ་ཉིད་དེ། །ལྔ་པོ་
འདི་དག་མ་རུ་བཤད། །བླུན་པོ་རྣམས་ལ་གདམས་པ་ནི། །འཁྲུག་པར་འགྱུར་གྱིས་ཞི་མི་
འགྱུར། །སྦྲུལ་ལ་འོ་མ་བླུད་པ་ནི། །དུག་འཕེལ་འགྱུར་བ་ཁོ་ནར་ཟད། །མངོན་སུམ་པ་ཡི་
རྐང་གཉིས་ཕྱུགས། །བླུན་པོ་ཡོངས་སུ་སྤང་བར་བྱ། །མ་མཐོང་ཚེར་མ་ཇི་ལྟ་བར། །ཚིག་
གི་ཟུག་རྔུས་གནོད་པར་བྱེད། །བླུན་པོས་བླུན་པོ་མཐོང་གྱུར་ན། །ཙན་དན་བས་ཀྱང་
བསིལ་བར་བྱེད། །གལ་ཏེ་མཁས་པ་མཐོང་གྱུར་ན། །ཕ་གསོད་པ་ནི་ལྟ་བུར་སེམས། །སྐྱེ་
བོ་ངན་ལ་ཕན་པ་དག །བྱས་ཀྱང་གང་ལའང་བྱས་མི་གཟོ། །དམ་པ་ཅུང་ཟད་བཀུར་ན་
ཡང་། །ཇི་སྲིད་འཚོ་བར་རང་དབང་འགྱུར། །བླུན་པོ་ཆུ་ཡི་རི་མོ་ལྟར། །གང་ཞིག་བྱས་པ་
དེ་མྱུར་འཇིག །དམ་པ་རྡོ་ཡི་རི་མོ་ལྟར། །ཤིན་ཏུ་ཆུང་ངུའང་བརྟན་པར་གནས། །སྐྱེ་བོ་ངན་
པ་སྙན་སྨྲ་ཡང་། །འདི་ལ་ཡིད་བརྟན་རུང་མ་ཡིན། །རྨ་བྱ་སྒྲ་སྙན་སྒྲོགས་ན་ཡང་། །ཟས་སུ་
དུག་ཆེན་ཟ་བ་ཡིན། །ཨེ་མ་སྐྱེ་བོ་ངན་པ་དང་། །བད་ཀན་དག་གི་རང་བཞིན་མཚུངས། །
འཇམ་པོ་ཡིས་ནི་འཁྲུག་འགྱུར་ལ། །རྩུབ་པོ་ཡིས་ནི་ཞི་བར་འགྱུར། །སྐྱེ་བོ་ངན་དང་གསེར་
དང་རྔ། །མི་བསྲུན་རྟ་དང་བུད་མེད་དྲེགས། །བརྡུངས་ནས་དུལ་བ་ཉིད་འགྱུར་གྱི། །དེ་དག་
ལེགས་བྱས་སྣོད་མ་ཡིན། །སྐྱེ་བོ་ངན་དང་ལྷན་ཅིག་ཏུ། །དགྲར་གྱུར་མཛའ་བའང་མཛེས་
མ་ཡིན། ཁྱིམ་ནི་རྩེ་བར་བྱེད་པའམ། །ལྷག་པའང་མཛེས་པར་འགྱུར་མ་ཡིན། །སྦྲུལ་བས་
ཀྱང་ནི་མི་བསྲུན་གདུག །སྦྲུལ་གདུག་སྨན་དང་སྔགས་ཀྱིས་ཞི། །མི་བསྲུན་ཅིས་ཀྱང་ཞི་མི་
བྱེད། །མི་བསྲུན་པ་ཡི་ཉེས་པ་ནི། །ངོ་བོ་ཉིད་ཀྱིས་རྗེས་འཇུག་ལ། །གང་ཞིག་མི་བསྲུན་
དང་འདྲེས་དེ། །མི་བསྲུན་ལས་ཀྱང་མི་བསྲུན་འགྱུར། །ཕ་ཡི་སྤྱོད་པ་མ་མཐོང་ཡང་། །བུ་
ནི་རྗེས་སུ་འཇུག་བྱེད་དེ། །ཀེ་ཏ་ཀ་ཡི་ཤིང་ལས་ནི། །སྐྱུ་རུ་ར་འབྲས་འབྱུང་མི་འགྱུར། །ཕ་ང་
-140



ལུགས་ཀྱི་བསྟན་བཅོས་ཤེས་རབ་སྡོང་བུ།
ལུ
=
cདང་མ་དང་དེ་བཞིན་སྤུན། །ཆུང་མ་ རྗེས་མཐུན་འཇུག་པ་རྣམས། །དེ་ཡི་སྡིག་པ་བྱས་པ་
གང་། །དེ་ནི་མི་དེས་བྱས་དང་མཚུངས། །ས་འདི་རྒྱ་མཚོ་ཆེན་པོ་དང༌། །རི་བོར་བཅས་པ་
ཁུར་མིན་གྱི། །གང་ཞིག་བྱས་པ་མི་གཟོ་བ། །དེ་ནི་ཤིན་ཏུ་ཁུར་ལྕི་ཡིན། །ཚུལ་ཁྲིམས་ལྡན་
དང་ལྷན་ཅིག་གནས། །འབྱུང་པོ་ཀུན་ལ་ཕན་པར་དགའ། །གཤིན་རྗེ་འཇིགས་བྱེད་གང་
ཡིན་པ། །དེ་ནི་མཁས་པས་རབ་ཏུ་བསྔགས། །མཁས་པ་དང་ནི་དུལ་བ་དང་། །ཆོས་ཤེས་
བདེན་སྨྲ་ལྷན་ཅིག་ཏུ། །བཙོན་རར་གནས་པའང་གནས་བླ་ཡི། །མི་བསྲུན་ནང་གི་རྒྱལ་
སྲིད་མིན། །དམ་པ་དག་དང་ལྷན་ཅིག་འདྲིས། །མཁས་དང་ལྷན་ཅིག་སྨྲ་བ་དང་། །བརྐམ་
མེད་ལྷན་ཅིག་མཛའ་བ་ཉིད། །བྱེད་པ་སྐྱོང་བར་མི་འགྱུར་རོ། །ཤིན་ཏུ་ཡུན་རིང་དུས་སུ་
ཡང་། །གང་གི་འཇིག་རྟེན་འདི་དང་ནི། །གཞན་དུ་སྡུག་བསྔལ་མི་ཐོབ་པའི། །བློ་ནི་ཆོས་
མཐུན་ཉིད་དུ་བྱ། །སེམས་ནི་དགའ་བར་བྱེད་ན་ཡང་། །རྣམ་སྨིན་གནོད་བྱེད་ཅི་རུ་རུང་། །
གང་གི་ཁམས་ནི་འཁྲུག་བྱེད་པའི། ཁ་ཟས་ཞིམ་པོའང་ཅི་རུ་རུང་། །གནོད་ཀྱང་ཕན་པར་
འགྱུར་བ་ནི། །མཁས་པས་སྨན་བཞིན་བཏུང་བྱ་སྟེ། །འདི་ཡི་འབྲས་བུ་རྗེས་ཐོབ་པ། །
མཚུངས་པ་མེད་པ་ཉིད་དུ་འགྱུར། །དོན་འདིར་རིགས་དང་ལྡན་པ་ཡིན། །རྒྱལ་པོས་བསྡུ་
བ་བྱས་ན་ནི། །ཐོག་མ་དབུས་དང་ཐ་མ་རུ། །དེ་ནི་གཞན་དུ་མི་འགྱུར་རོ། །རྒྱ་མཚོ་འཇིག་
པའི་དུས་སུ་ནི། །གཞུང་ལས་བརྒལ་བར་འགྱུར་ཞེས་གྲགས། །དམ་པ་འཆི་ནའང་གཞུང་
ལུགས་ལས། །ནམ་ཡང་འདའ་བར་མི་བྱེད་དོ། །ལུགས་ཀྱི་བསྟན་བཅོས་ཤེས་རབ་སྡོང་བུ་
ཞེས་བྱ་བ། སློབ་དཔོན་ཀླུ་སྒྲུབ་ཀྱིས་མཛད་པ་ལས་ལེའུ་གཉིས་པ་ལོགས་ཤིག་ཏུ་བསྒྱུར་བ་
རྫོགས་སོ། །ལོ་ཙཱ་བ་ཤཱི་ལེནྡྲ་བོ་དྷི་དང་། བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་
ཕབ་པའོ།། །།
-141



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །ཤེས་རབ་བརྒྱ་པ་བཞུགས་སོ། །
སློབ་དཔོན་འཕགས་པ་ཀླུ་སྒྲུབ་ཀྱིས་མཛད།
༄༅། །རྒྱ་གར་སྐད་དུ། པྲཛྙཱ་ཤ་ཏི་ཀ་ནཱ་མ་པུ་ཀ་ར་ཎ། བོད་སྐད་དུ། ཤེས་རབ་
བརྒྱ་པ་ཞེས་བྱ་བའི་རབ་ཏུ་བྱེད་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
གང་ཞིག་ལེགས་པར་རྟོགས་པ་ཡིས། །མི་རྣམས་ཤེས་རབ་བརྒྱ་བསྐྱེད་པ། །དོན་གྱི་བསྟན་
བཅོས་ལུགས་དག་གི །འབྱུང་གནས་ཆེན་པོར་རབ་ཏུ་བཤད། །མཁས་པས་དོན་གྱི་བསྟན་
བཅོས་ལས། །དངོས་པོ་གང་དག་གཟིགས་གྱུར་པ། །དེ་དག་ཡི་གེ་མང་པོ་ཡིས། །འཇིགས་
པའི་ཆེད་དུ་འདིར་བསྡུས་བྱས། །ཡི་གེ་ཉུང་ལ་དོན་མང་བ། །གཏན་ཚིགས་སྣ་ཚོགས་རྣམས་
ཀྱིས་བརྒྱན། །འདི་ནི་ཚིགས་སུ་བཅད་པ་བརྒྱ། །ཤེས་རབ་བརྒྱ་པ་ཞེས་བྱའོ། །མཐོང་དང་
མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་བསྒྲུབ་པའི་
ཕྱིར། །ཤེས་རབ་ཡོངས་སུ་གཟུང་བར་བྱ། །ཆོས་དོན་འདོད་དང་ཐར་པ་ཡི། །འབྱུང་གནས་
ཆེན་པོ་རིག་པ་ཡིན། །དེ་ལྟར་དང་པོར་གུས་པ་ཡིན། །ཤེས་རབ་ཡུམ་ཆེན་གཟུང་བར་བྱ།།
ཤེས་རབ་ལྡན་པ་གཅིག་རྒྱུ་ཡང་། །གཞན་གྱིས་འདི་ལ་གནོད་མི་འགྱུར། །དོར་ཐབས་ལྡན་
པའི་ལུས་ཆུང་ཡང་། །མཚན་དང་ལྡན་པས་ཡོངས་མི་བརྙས། །ཤེས་རབ་ཀྱིས་ནི་ལུས་
བསྲུངས་ལ། །དགྲ་ཡི་ཚོགས་ཀྱིས་ཅི་བྱར་ཡོད། །ལག་ན་གདུགས་དང་བཅས་པ་ལ། །
ཆར་གྱི་རྒྱུན་གྱིས་རྫི་བ་མེད། །ཤེས་རབ་རྩལ་དང་བྲལ་བ་ནི། །གཞན་གྱི་བྲན་བྱེད་ཁོ་ནར་
ཟད། །གླང་ཆེན་རི་བརྩེགས་ལྟ་བུ་ཡི། །ལུས་དང་ལྡན་པ་སྣང་བ་བཞིན། །ཤེས་རབ་མིག་
-142



ཤེས་རབ་བརྒྱ་པ།
ཕྱེ་རྣམས་ལ་ནི། །རྒུད་པ་རྣམ་པར་འཇིག་འགྱུར་ཏེ། །ལག་ན་མར་མེ་ཐོགས་པ་ཡི། །
མདུན་ན་མུན་པ་མེད་པ་བཞིན། །ཤེས་རབ་མེད་པའི་ཕུན་སུམ་ཚོགས། །གནམ་བབས་
བཞིན་དུ་བྱུང་བ་ཡང་། །སྐད་ཅིག་ཁོ་ནས་དེ་དག་མེད། །མ་རུང་བ་རྣམས་བཤེས་པ་བཞིན།།
ལེགས་པར་བརྟགས་ཏེ་བྱེད་པ་ལ། །མ་རུང་བ་དག་མི་སྣང་སྟེ། །འཕྲོད་པ་ཟ་བའི་ལུས་ལ་
ནི། །ནད་ཀྱི་བར་ཆད་མི་འབྱུང་ངོ༌། །གང་ལ་རང་དོན་འཕེལ་འགྱུར་བའི། །ཤེས་ཉེན་ཡོད་
པ་དེ་མཁས་པ། །ཆུ་ཡིས་གང་བའི་མཚོ་ལ་ནི། །མཁའ་ལ་རྒྱུ་བ་རྣམས་ཀྱང་བསྟེན། །གང་
ཞིག་ཉེན་དང་འབྲེལ་བ་ཡི། །ནོར་དེ་ཡང་ནི་ཅི་རུ་རུང་། །སྦྲུལ་གྱི་མགོ་ལ་འདུག་པ་ཡི། །
ནོར་བུ་ལ་ནི་སུ་ཞིག་རེག །རང་དོན་བསྒྲུབ་པར་བྱ་བ་རྣམས། །བག་མེད་ལས་ཀྱིས་བསྒྲུབ་
མི་བྱ། །སྦྲུལ་སོ་ཤིན་ཏུ་གདུག་པ་ཡིས། །དོན་མ་བསྒྲུབས་པར་ཕུང་བར་སྣང་། །རང་དོན་
བསྒྲུབ་པར་བྱ་བ་རྣམས། །བག་དང་བཅས་པའི་ལས་ཀྱིས་བསྒྲུབས། །སྲིན་བུ་པད་པ་ཟོམ་
ཅན་ལུས། ཁྲག་འཐུངས་བཞིན་དུ་མི་མཐོང་ངོ་། །རང་གི་གཏིང་འཛུགས་འདོད་པ་ཡིས། །
གཞན་གྱི་ཕན་ལ་བརྩོན་པར་བྱ། །གཏིང་འཛུགས་སྦྱོར་བ་མ་བྱས་པའི། །སྒྲུབ་པ་པོ་ཡིས་
ཅི་མི་འགྲུབ། །གཞན་གྱི་ཕྱོགས་གཞོམ་འདོད་པས་ཀྱང་། །བདག་ཉིད་ཡོན་ཏན་ལྡན་པར་
བྱ། །གཞུ་ནི་རྒྱུད་དང་མི་ལྡན་པའི། །མདས་ལྟ་གང་དུ་ཕྱིན་པར་འགྱུར། །དབྲི་མཁྱུད་མེད་
པར་སྨྲ་བ་དང་། །ཇི་སྐད་སྨྲས་བཞིན་སྒྲུབ་པ་དང་། །ཆོས་བཞི་ཉམས་དང་སྦྱོར་བ་ཡི། །མི་
ཕོ་རྣམས་ནི་བདེ་བར་འཚོ། །ཡ་རབས་རྣམས་ཀྱི་སྤྱོད་པ་ལ། །སྐྱེ་བོ་ངན་བས་གནོད་མི་
འགྱུར། །རིན་ཆེན་སྒྲོན་མ་འབར་བའི་ཚེ། །འཐོར་རླུང་ཚོགས་ཀྱིས་མི་སོད་དོ། །གྱ་ནོམ་
སྐྱེས་བུའང་ཇི་ཞིག་ལྟར། །ངན་པའི་གནས་སུ་ཕྱིན་འགྱུར་ན། །དུར་ཁྲོད་ཀྱི་ནི་མེ་བཞིན་
དུ། །གྲོགས་ངན་བསྟན་ལས་འཇིགས་པ་འབྱུང་། །གཡོན་ཅན་ངག་འཇམ་སྨྲ་བ་ལ། །
མཁས་པས་ནན་ཏན་མ་བརྟགས་པར། །ཡིད་བརྟན་བྱ་བར་རུང་མ་ཡིན། །རྨ་བྱ་ཡིད་འོང་
-143



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བྱསྒྲ་སྒྲོགས་པ། །ཟས་སུ་དུག་ཆེན་ཟ་བ་བཞིན། །ཤེས་རབ་ཅན་གང་དགྲ་ལ་ཡང་། །མཛའ་
བཤེས་ལྟ་བུར་སྒྲུབ་བྱེད་པ། །རྒྱ་མཚོ་བཞིན་དུ་མི་འཁྲུགས་ཏེ། །སྐྱེ་བོ་ངན་པས་དྲོད་མི་
ཟིན། །ཕྱིར་རྗེས་སུ་ནི་ལྟ་བ་དང་། །བག་ཡོད་ཁོང་ཁྲོ་མེད་པ་དང༌། །བརྩོན་འགྲུས་བརྟན་
ཞིང་མི་གཡེལ་བའི། །མི་ལ་དཔལ་མགོན་ཉེ་བར་གནས། །གང་ཞིག་ལན་ལ་མི་རེ་བར། །
སྦྱིན་པ་གཏོང་ལ་སེམས་སྤྲོ་བ། །དེ་ནི་སྙན་ངག་མཁས་པ་བཞིན། །མི་ཡུལ་འདི་ན་གྲགས་
པས་མཛེས། །གང་ཞིག་དབང་པོ་བྲན་ལྟ་བུར། །བཀའ་བཞིན་རྗེས་སུ་མཐུན་བྱེད་པ། །རྒྱ་
མཚོ་ཆེ་ལ་རིན་ཆེན་བཞིན། །དེ་ལ་འདོད་དགུ་ཕུན་སུམ་ཚོགས། །བྱ་བ་མ་ཡིན་མི་བྱེད་
ཅིང་། །བཤམས་པ་མཁོས་སུ་ཕེབས་པ་དང་། །ཡུལ་ལ་འདོད་པ་ཐག་བསྲིངས་པའི། །
པ
སྐྱེས་བུ་མཁས་པ་སུས་མི་བཀུར། །མཐུ་རྩལ་ལྡན་པའི་ཁེངས་སེམས་ཀྱིས། །ལུགས་ཀྱི་་
གདམས་ངག་ཡོངས་མི་སྤང་། །རུ་ཤིང་བཟང་པོའི་གཞུ་མཆོག་ཀྱང་། །རྒྱུད་མེད་གཡུལ་
ངོར་ཅི་ཞིག་བྱ། །གཡོན་ཅན་རྣམས་ཀྱི་གྲོང་ཅན་ཚིག །མཛངས་པས་ལེགས་པར་མ་
བརྟགས་ན། ཁོང་གླའི་དོན་རྣམས་མ་དཔྱད་པའི། །རི་དྭགས་གཞན་གྱིས་བརླག་པར་སྣང༌།།
མཁས་པ་རྟག་ཏུ་དགྲ་ལ་ཡང་། །མཉེན་དེས་ཅན་དུ་བྱ་དགོས་ཏེ། །འཁྲི་ཤིང་མཉེན་པོས་
ལྗོན་ཤིང་ལ། །འཁྲིས་ནས་རྩེ་མོར་ཕྱིན་ཏེ་གནས། ཁོང་རྒྱུད་དོགས་པ་ཙམ་གྱིས་འདིར། །
དགོས་དགུ་འགྲུབ་པར་མི་འགྱུར་བས། །ཡིད་ཀྱིས་ལེགས་པར་རྣམ་བརྟགས་ཏེ། །ངག་
གིས་ཀུན་དང་མཐུན་པར་བྱ། །ངག་གིས་བཞམས་ཏེ་སྨྲ་བྱ་ཞིང་། །རེས་འགའ་བྱི་ལའི་སྤྱོད་
པའང་སྤྱད། །ཐབས་དང་ལྡན་པའི་སྤྱོད་པ་ལ། །མཁས་པ་སུ་ཡང་སྨོད་མི་བྱེད། །རྔོན་པ་
པུས་མོ་གཉིས་བཙུགས་ཏེ། །ཡན་ལག་རྣམས་ཀྱི་གུམ་ཕག་ཏུ། །བྱས་ཏེ་ཁོང་གླུ་སྙན་ལེན་
པས། །རི་དྭགས་གསོད་པར་མི་འགྱུར་རམ། །རྒྱལ་པོའི་བཞེད་པ་མི་སྦྱོར་བ། །མཁས་
པས་རྟག་ཏུ་འབད་དེ་སྤང༌། །ས་བདག་འཁོར་བཅས་ཐག་རིང་ཞེས། ཁྱད་དུ་གསད་པ་རུང་
-144



ཤེས་རབ་བརྒྱ་པ།
མ་ཡིན། །ལུགས་ལ་མཁས་པའི་བློན་པོ་ཡིས། །སྐྱེ་བོ་མ་ལུས་སྐྱོང་བྱེད་པའི། །རྒྱལ་པོ་
གཅིག་པུ་ཁོ་ནས་ཀྱང༌། །ས་རྣམས་མ་ལུས་ཆོམ་དུ་ཕེབས། །གང་ན་རྒྱལ་པོ་འབངས་
རྣམས་ཀྱིས། །ལེགས་ཉེས་སེམས་པར་བྱེད་པ་ཡི། །ཡུལ་དེ་རྒྱལ་པོ་ཡོད་ཅེས་བྱ། །དེ་ལྟར་
དེ་དག་གཙོར་བརྟག་གོ །གང་ན་རྒྱལ་པོ་འབངས་རྣམས་ཀྱིས། །ལེགས་ཉེས་སེམས་པར་
མི་བྱེད་པ། །རྒྱལ་པོ་དེ་དག་གཙུག་ལག་ལ། །མཁས་པ་རྣམས་ཀྱིས་བསྟེན་མི་བྱ། །ཡོན་
ཏན་ལྡན་པ་ཆུང་ཡང་ནི། །འཇིག་སྟེ་ཐབས་ཆེན་ཐོབ་པར་འགྱུར། །ཟླ་བ་ཤས་ཙམ་ལུས་པ་
ཡང་། །དྲག་པོ་ཡིས་ནི་སྤྱི་ལ་ཐོགས། །མཁས་པ་གང་ཞིག་བག་མེད་པའི། །གནས་ནས་
བྱོལ་ཏེ་འབྲོས་པ་དཔའ། །རི་དྭགས་རྒྱལ་པོ་མི་གཙང་བའི། །གནས་ནས་འཛུར་པ་ག་ལ
སྡར། །ལེགས་ཉེས་དོན་ཆེན་མི་སེམས་པར། །མུན་སྤྲུལ་བརྟུལ་བ་དཔའ་མ་ཡིན། །དོན་
མེད་དཔག་ཚད་བརྒྱ་ཡོད་པའི། །གཡང་སར་མཆོང་བ་ཅི་ཆ་ཡོད། །ཡོན་ཏན་ལྡན་ཡང་
ཐམས་ཅད་དུ། །གྲགས་ཆེན་ཐོབ་པར་འགྱུར་མ་ཡིན། །ཟླ་བའི་འོད་ཟེར་བསིལ་བ་རྣམས།།
པདྨའི་རྫིང་དང་འཕྲོད་མི་འགྱུར། །མཇུག་ཏུ་སྐྱར་འབྱིན་བྱེད་པ་ཡི། །སྙན་ཚིག་མཁས་པ་
སུས་མི་བསྔགས། །གང་གིས་ཁམས་འཁྲུག་འགྱུར་བ་ཡི། ཁ་ཟས་ཞིམ་པོ་དེ་སུ་ཟ། །
མཁས་རྣམས་རྣ་བར་མི་སྙན་ཡང་། །ཕན་ཚིག་སྨན་བཞིན་བསྟེན་པར་གྱིས། །རེ་ཞིག་ཅིག་
ན་དེ་དག་ཀྱང་། །ཡང་དག་བདུད་རྩི་ལྟ་བུར་འགྱུར། །རིགས་པའི་དོན་དང་མི་ལྡན་པའི། །
གཞུང་ལུགས་གང་ཞིག་རྩོམ་བྱེད་པ། །དེ་ཡང་དགོས་པ་འགྲུབ་མི་འགྱུར། །སྔགས་དང་
བྲལ་བའི་སྦྱིན་སྲེག་བཞིན། །སྐྱོན་དང་ཡོན་ཏན་འདི་གཉིས་ལ། །གཅིག་ཏུ་མཁས་པར་
བྱས་ནས་ནི། །དགོས་པ་རྩོམ་པར་བྱེད་པ་གང་། །དེ་ལ་ཉེས་པ་རྒྱབ་ཀྱིས་ཕྱོགས། །སྙིང་ལ་
འཁོན་དུ་དམ་བཟུང་ནས། །བཤེས་པའི་ཚིག་ནི་སྟོན་བྱེད་པ། །དེ་དག་མཛེས་པ་མ་ཡིན་ཏེ།
སྲིན་བུས་ཟོས་པའི་སྡོང་རུལ་བཞིན། །གང་དག་ཚིག་ཏུ་སྙན་སྨྲ་ཞིང་། །སྙིང་ལ་གཞན་ཞིག་
-145



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ང་འདོག་བྱེད་པ། །རི་དྭགས་གཟུགས་ཅན་སྟག་ལྟ་བུར། །དེ་བས་ཡིད་བརྟན་གནས་མ་ཡིན།།
གསོན་ཚེ་གྲགས་པ་དགའ་བའི་རྒྱུ། །འཇིག་རྟེན་ཕ་རོལ་ཕན་འགྱུར་བ། །དེ་གཉིས་གཅིག་
ཀྱང་མེད་པ་ནི། །འཇིག་རྟེན་གཉིས་ན་ཅི་ཞིག་མི། །གར་སྐྱེས་སུ་ནི་ཟད་ཅེས་ཏེ། །རང་གི་
བརྩོན་པ་དོར་མི་བྱ། །འབད་པ་མེད་པར་ཏིལ་དག་ལས། །ཏིལ་མར་ཐོབ་པར་འགྱུར་མ་
ཡིན། །ཀུན་ལ་གཉེན་དེས་མི་བྱ་སྟེ། །ཧ་ཅང་དེས་པ་གནོད་པར་འགྱུར། །ཆུ་ཤིང་སྙིང་པོ་
མེད་པ་ལ། །སུ་ཞིག་སྤྱོད་པར་རྩོམ་མ་བྱེད། །གང་ཞིག་གཏོང་ཕོད་བློ་ལྡན་དཔའ། །ཚིག་
བདེན་གཙང་ལ་བྱས་པ་གཟོ། །དེ་ལ་རྟག་ཏུ་དཔལ་གྲོགས་རྣམས། །གྲིབ་མ་བཞིན་དུ་རྗེས་
སུ་འབྲང་། །ནགས་ཀྱི་གླང་ཆེན་ཞགས་པ་ཡིས། །བཅིངས་ནས་དབང་དུ་བྱེད་པ་ཡང་། །
ཐབས་མཁས་ཚུལ་ལ་མཁས་པ་ཡི། །ཡོན་ཏན་རྣམས་ཀྱི་མཐུ་སྟོབས་ཡིན། །རྗེ་དཔོན་ར་
དོན་ཧུར་ལེན་པ། །གཡོག་འཁོར་རྟེན་པར་མི་བྱེད་དེ། །ཤ་ལ་བརྐམ་པའི་སེང་གེ་ལ། །ཝ་
སྐྱ་རེ་ཐག་ཆད་པ་བཞིན། །གང་ཞིག་ལེགས་བྱས་མི་ཚོར་བ། །དེ་ལ་གཡོག་འཁོར་རྟེན་མི་
བྱེད། །ཚྭ་སྒོ་ཅན་ལ་ལེགས་རྨོས་ཀྱང་། །ལོ་ཏོག་ཕུན་སུམ་ཚོགས་མི་འགྱུར། །བདོག་པ་ཧ་
ཅང་སྤེལ་བ་ཡང་། །མཇུག་ཏུ་རྒུད་པས་གདུངས་པར་འགྱུར། །ཚང་ཚིང་མང་དང་ལྡན་པ་
ཡིས། །ས་ཕྱོགས་ཚིག་པར་འགྱུར་བ་བཞིན། །གང་ཞིག་སྐྱེ་དགུ་འཚོ་བྱེད་པ། །དེ་ནི་ལས་
ཉིད་སྟོན་པར་བྱེད། །བྱིས་པ་གནས་ས་མ་བྱེ་བར། །ནུ་ཞོ་འཐུང་བ་སུ་ཡིས་བསྟེན། །གང་
ལ་ཞེ་འགྲས་ཡོད་པ་ཡི། །དགྲ་བོ་དེ་དང་གཞར་མི་འགྲོགས། །ཟ་བས་བག་ཙམ་བརྗོད་པ་
ཡི། །སྒྲ་གཅན་འཛིན་གྱིས་ཉི་མ་ཟིན། །བྱ་བ་ཉམས་ཀྱིས་མི་ལྕོགས་པ། །གཞན་གྱིས་རྦད་
ཀྱང་བྱར་མི་རུང་། །དགེའོ་དགེའོ་ཞེས་སྨྲས་པས། །མེ་ཡི་ནང་དུ་སུ་ཞིག་མཆོང་། །ཅི་ནས་
བདག་དམུས་མ་བྱུང་བའི། །ལས་ཀྱི་སྦྱོར་བ་རྣམས་བྱ་སྟེ། །གསང་བས་འདི་ནི་སློབ་མ་
རྣམས། །བློན་པོ་ཉིད་དུ་འགྱུར་རམ་ཅི། །ཕོངས་པ་ལས་གང་བྱེད་པ་སྟེ། །རྣལ་མར་འདུག་
-146



ཤེས་རབ་བརྒྱ་པ།
བཔས་བྱར་མི་རུང་། །མཛེ་ཅན་མེར་ནི་འཇུག་ཅེས་ཏེ། །དེ་ཅི་གཞན་གྱི་སྨན་ཡིན་ནམ། །
གང་ཞེས་འཇིག་རྟེན་འདི་དང་ནི། །གཞན་དུ་སྡུག་བསྔལ་མི་འགྱུར་བ། །འདི་འདྲ་བ་ཡི་
ཚུལ་དེ་ནི། །ཤིན་ཏུ་ཡུན་རིང་དུས་སུ་སྤྱད། །གང་དག་རྒས་རབ་མི་བསྟེན་པ། །དེ་དག་
གཙུག་ལག་མཁས་མི་འགྱུར། །གཟུ་ལུམ་དག་གི་སྤྱོད་པ་རྣམས། །དགོས་པ་མྱུར་དུ་ཉམས་
པར་འགྱུར། །ཧ་ཅང་གསོག་ལ་ཞེན་པ་ཡི། །བདོག་པ་གཞན་གྱི་དོན་དུ་འགྱུར། །སྦྲང་མས་
འབད་དེ་བསགས་པ་ཡི།བསགས་པ་ཡི། །སྦྲང་རྩི་གཞན་དག་སྤྱོད་པར་སྣང་། །ངན་པ་རྣམས་དང་བཤེས་
འདོད་པ། །ཕུང་བ་ཁོ་ནར་འགྱུར་བ་ཟད། །ཆུ་བོས་དྲུང་ནས་ཟོས་པ་ཡིས། །ལྗོན་ཤིང་
འགྲེང་ཡང་འགྱེལ་དང་འདྲ། །ཕན་སྐྱབས་ཆེ་ལ་བརྟེན་ན་ནི། །ཆུང་ཡང་བཙན་པོ་ཉིད་དུ་པ
འགྱུར། །རི་རབ་བཙན་ལ་བརྟེན་པའི་བྱ། །གསེར་གྱི་མདོག་ཏུ་འགྱུར་ཞེས་གྲགས། ཁང་
བཟང་ཟོ་མདོག་གྱ་གྱུ་མེད། །ཀླན་ཀ་མི་ཚོལ་འཇར་ལ་ཕན། །སྒྲུབ་པའི་འབྲས་བུ་ཡོད་པ་
ཡི། །གྲོགས་པོ་རྣམས་ལ་ལྷ་ཡང་དགའ། །མང་པོ་རྣམས་ནི་འཇིང་དྲིལ་ནས། །ལོངས་སྤྱོད་
ཕྱིར་ན་དཔུང་འཆང་བ། །ཆགས་པའི་དབང་གིས་ཕུང་འགྱུར་ཏེ། །ནས་དང་བྲལ་བའི་སྲིན་
བཞིན་ནོ། །དོན་རྣམས་ཀུན་ལ་མི་གསལ་བའི། །ངན་པ་རྣམས་ནི་འཛིངས་བསྡོངས་ནས།།
འཕང་ཐོབ་ཀྱང་བརླག་གྱུར་ཏེ། །སྲིན་བུ་ར་བའི་ཁར་ཕྱིན་བཞིན། །ཡུལ་ངན་བཤེས་ནི་
ངན་པ་དང༌། །ཆུང་མ་ངན་དང་འཁོར་ངན་དང་། །རྒྱལ་པོ་སྐྱེ་བོ་ངན་སྤོང་བ། །དེ་དག་རྟག་
ཏུ་བདེ་བ་འཐོབ། །སྐྱེས་བུ་མཁས་པ་གཅིག་རྐྱ་ཡང་། །འདོད་པའི་དོན་མཆོག་གྲུབ་པར་
འགྱུར། །རི་དྭགས་རྒྱལ་པོ་གཅིག་པུ་ཡིས། །གླང་ཆེན་དྲེགས་ཁྱུའི་ཀླད་པ་འགེམས། །མང་
པོ་ཚོགས་པར་གྱུར་པ་ཡི། །ནང་ན་འདུག་ན་གཞན་དག་གིས། །དེ་འདིར་ཟད་ཅེས་མི་རྩི་བ།།
སྐྱེས་བུ་ཐ་ཤལ་ཡིན་སྙམ་བྱེད། །རང་དོན་བསྒྲུབ་པར་འདོད་པ་ཡིས། །རྟག་ཏུ་སྐྱབས་ཆེན་
བཙལ་བར་བྱ། །གང་དག་རྒྱ་མཚོ་ཆེར་ཕྱིན་ན། །རང་གི་མིང་ཡང་མི་གླེང་ངོ༌། །རང་བཞིན་གོ་འཕ
-147



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ངན་པའི་སྐྱེ་བོ་དང་། །ཤིན་ཏུ་མཛའ་བོར་བྱས་ཀྱང་ནི། །མར་མེའི་མེ་ཡི་ཚ་བ་བཞིན། །
ཉིད་ཀྱི་རང་བཞིན་མི་འདོར་རོ། ཁོན་ཆེན་བཞག་པས་ཕན་ཚུན་དུ། །གླགས་པའི་སེམས་
དང་ལྡན་པ་རྣམས། །འཆི་འཕོ་སྐྱེས་ནའང་དེ་དག་ལ། ཁོན་ཆེན་དེ་བཞིན་རྗེས་སུ་འབྲང་།།
དཔེར་ན་སྦྲུལ་དང་ནེའུ་ལེ་དང་། །བྱ་རོག་འུག་པ་མ་ཧེ་རྟ། །ཚེ་རབས་གཞན་ལ་བསྒྲུབས་
པ་གང་། །དེ་ཅི་འདི་ལ་མི་སྣང་ངམ། ཁྲོ་བ་ལ་ནི་བརྟེན་རྣམས་ཀྱིས། །རང་གི་དོན་ཡང་མི་།
རིགས་ པས། །མཁས་པས་རྣམ་པར་མ་བརྟགས་པར། ཁྲོ་བའི་ཡུས་སུ་མི་བྱའོ། །གང་ལ་
བཟོད་པའི་རང་བཞིན་ཆུ། ཁྲོ་བའི་མེ་ནི་ཞི་བྱེད་པ། །གདུལ་བྱའི་ཐབས་ཀྱི་མཆོག་ཡོད་པ།།
དེ་ལ་དགྲ་རྣམས་ག་ལ་སྡང་། །གཡུང་དྲུང་ཆོས་ཀྱི་གོ་འཕང་མཆོག །ལེགས་པའི་གཞི་ལ་
མ་འབད་ན། །མཐོང་དང་མ་མཐོང་ཕུན་སུམ་ཚོགས། །ཆུ་ཡི་ཆུ་བུར་བཞིན་དུ་གཡོ། །སྙིང་
ལ་ཡོད་པའི་གསང་ཚིག་རྣམས། །ངན་པ་རྣམས་ལ་སྤེལ་མི་བྱ། །བྲང་འགྲོ་གདུག་པ་ཁྲོས་
པ་བཞིན། །དེ་ལ་དེ་ཡིས་གནོད་འགྱུར་སྲིད། །བློ་ལྡན་གང་ཞིག་རྩོམ་པ་ཀུན། །ཆོས་གཙོར་
བྱེད་པའི་དཔལ་ལྡན་པ། །དེ་ལ་འདི་དང་གཞན་དུ་ཡང་། །བདེ་བར་འགྱུར་བ་ཐེ་ཚོམ་མེད།།
ཐབས་མཁས་ཆོ་གར་ལྡན་པ་ལ། །དགྲ་རྣམས་ཀྱིས་ནི་རྗེ་མི་འགྱུར།། ཆོ་ག་རབ་ཏུ་སྦྱར་
ལེགས་ན། །དུག་ཀྱང་བདུད་རྩི་ཉིད་དུ་འགྱུར། །དགྲ་བཅོམ་ཕྱོགས་དང་བྲལ་བ་ཡི། །
སེམས་ཀྱི་གནོད་པ་ག་ལ་སྤོང་། །མཚོན་ཆག་གཡུལ་ངོར་ཆེར་ཞུགས་པ། །གདོན་མི་ཟ་
བར་ཕན་པར་འགྱུར། །གྲོགས་མི་བདོག་པ་འགའ་ཡང་ནི། །དགྲ་དཔུང་གཞོམ་པ་དཀའ་
ར་འགྱུར། །ཚང་ཚིང་ཉུང་ཟད་བསྲེགས་པ་ཡི། །མེ་ཡང་རླུང་ལ་ལྟོས་དགོས་སོ། །བདག་
དང་གཞན་ལ་མི་ཕན་པའི། །ཕྱུག་པོ་བཀྲེན་དང་ཅིས་མི་མཚུངས། །བུད་ཤིང་རྣམས་དང་
འཕྲད་པའི་མེ། །བུད་ཤིང་བསྲེགས་ནས་ཤི་བ་བཞིན། །གཞན་གྱིས་བཟུང་བའི་བུད་མེད་
དག །རུམ་དུ་བཅུག་སྟེ་ཉལ་བ་ནི། །ལྕགས་ཀྱི་མེད་པར་གླང་པོ་ཆེ། །མྱོས་པའི་རྒྱབ་ཏུ་ཞོན་བར་
-148



ཤེས་རབ་བརྒྱ་པ།
ན་ལ་ཕན་པས་ཐུ། །གང་ཞིག་རྟག་ཏུ་སྨད་འཚོང་མའི། །བུད་མེད་རྣམས་ལ་བླ་འཇལ་བ། །སྟོན་ཀའི་
ཆུ་བོ་རྩ་ལག་བཞིན། །དེ་ཡི་ཕུན་སུམ་ཚོགས་པའི་འགྲིབ། །བློ་ལྡན་སྤྱོད་ལམ་ཞི་བ་ཡི། །
ལུས་ཀྱི་ཕན་པ་འགྲུབ་པར་བྱེད། །ཆུ་སྐྱར་སྤྱོད་ལམ་ཞི་བ་ཡིས། །སྤྱོད་པས་ཉ་རྣམས་
འབྱིན་པར་བྱེད། །བདོག་པས་རིགས་པས་ཉེར་བསྒྲུབས་ཤིང་། །འཇིག་རྟེན་ཀུན་ལ་
འདོགས་གང་། །དེ་ནི་འཇིག་རྟེན་ཐམས་ཅད་ཀྱིས། །སྤྱི་ལ་མེ་ཏོག་ཕྲེང་བཞིན་བཀུར། །
འཇིག་རྟེན་འདི་ན་མཁས་པ་གང་། །དགྲ་རྣམས་སྙིང་ནར་འཇུག་འདོད་པ། །དེས་ཀྱང་
བདག་ཉིད་རྟག་པར་ནི། །ཡོན་ཏན་རྣམས་དང་ལྡན་པར་བྱ། །གང་ཞིག་གཞན་དག་བརླག་
བྱ་ཞེས། ཁྲོས་པའི་མེ་ཡིས་རང་རྒྱུད་སྲེག །ཡོན་ཏན་ལྷུར་ལེན་མི་བྱེད་པ། །དེ་དག་ནམ་ནམ་
ཞར་ཞར་ཕུང་། །གང་ལ་རང་གི་ཤེས་རབ་མེད། །དེ་ལ་བསྟན་བཅོས་ཅི་བྱར་ཡོད། །མིག་
གཉིས་དང་ནི་བྲལ་བ་ཡི། །མེ་ལོང་གིས་ནི་ཅི་ཞིག་བྱ། །སྦྲུལ་ལ་འོ་མ་བླུད་པ་ནི། །དུག་
འཕེལ་འགྱུར་བ་ཁོ་ནར་ཟད། །ངན་པ་རྣམས་ལ་གདམས་པ་ཡང་། །ཚིག་པ་ཟ་འགྱུར་ཞི་མི་
འགྱུར། །ཡོན་ཏན་མཆོག་ལྡན་མི་རྣམས་ནི། །སྙིང་དང་ཡིད་ཀྱང་འདྲེན་པར་བྱེད། །མཁས་
པ་ཡོན་ཏན་ལྕགས་ཀྱུ་ཡིས། །ལམ་ལོག་གླང་ཆེན་དྲངས་ཏེ་བཀོལ། །འཇིག་རྟེན་ཀུན་གྱི་
དཔལ་འདི་ནི། །ཡིད་ཀྱིས་ལག་ཏུ་འོང་དང་འདྲ། །དཔའ་བོ་ཚམ་ཚོམ་མེད་རྩོམ་པ། །མཐུ་
སྟོབས་ཅན་གྱི་དབང་དུ་འགྱུར། །དཔལ་གྱི་འགྲོ་བ་བཟང་མོ་འདི། །འདི་དང་རང་དབང་
མེད་པར་འདུག །མཐུ་རྩལ་ལྡན་པའི་སྐྱེས་མཆོག་གིས། །ལག་ནས་དྲངས་པ་བཞིན་དུ་
སྤྱོད། །གང་ཞིག་འབྱུང་པོ་ཐམས་ཅད་ལ། །རྟག་ཏུ་བདག་དང་འདྲར་བྱེད་པ། །མཛའ་བཤེས་
འཕེལ་བ་འདི་ལ་ནི། །ཕུན་སུམ་ཚོགས་པ་འཚེ་བ་མེད། །བཙན་ལ་མི་འགྱུར་ཐབས་མཁས་
ཤིང་། །སྐྱེ་དགུ་རྣམས་ཀྱི་གདུང་བ་སེལ། །ཀུན་ལ་སྙིང་བརྩེར་བཅས་པ་ཡིས། །མེ་དབང་
རྣམས་ནི་སྤྲིན་དང་འདྲ། །གནམ་ལ་སྤྲིན་ཆེན་དལ་བསྙོམས་པ། །ས་ལ་ལོ་ཏོག་ཀུན་གྱི་
-149



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གསོས། །བཟོད་ཆེན་གྲིབ་མར་ལྡན་པ་ཡི། །ལྗོན་ཤིང་སྐྱེ་དགུའི་གདུང་བ་སེལ། །མི་ཡི་
ཆོས་ལུགས་ལེགས་སྤྱད་ན། །ལྷ་ཡུལ་བགྲོད་པ་ཐག་མི་རིང་། །ལྷ་དང་མི་ཡི་ཐེམ་སྐས་ལ་།
འཛེགས་ན་ཐར་པ་གམ་ན་འདུག །དོན་གྱི་བསྟན་བཅོས་ལུགས་ཆེན་པོ། །དོན་མང་ཕྲེང་བ་
བརྒྱུད་པ་ལས། །གཅེས་པའི་སྙིང་པོ་མདོར་བསྡུས་པ། །ཤེས་རབ་བརྒྱ་པ་འདི་ཡིན་ནོ། །
གང་ཞིག་གཞན་དྲིང་མི་འཇོག་པར། །ཤེས་རབ་རྩལ་གྱིས་འཚོ་འདོད་པ། །དེ་ཡི་མཆོག་
འདི་བརྟག་བྱས་པས། །རང་གཞན་དོན་དུ་སྤྱད་པ་སྤྱོད། །བྱང་ཆུབ་སེམས་དཔའི་ས་དང་པོ་
རབ་ཏུ་དགའ་བ་བརྙེས་ཤིང་། ཆོས་ཀྱི་དབྱིངས་ཀུན་ཏུ་འགྲོ་བའི་དོན་རྟོགས་པ། དེ་བཞིན་
གཤེགས་པ་ཡེ་ཤེས་འབྱུང་གནས་འོད་ཅེས་བྱ་བར་ལུང་བསྟན་པ། སངས་རྒྱས་གཉིས་པར་
གྲགས་པ། སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་ཤེས་རབ་བརྒྱ་པ་ཞེས་བྱ་བའི་
རབ་ཏུ་བྱེད་པ་བརྒྱ་པ་རྫོགས་སོ། །རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ཞུ་ཆེན་གྱི་ལོ་ཙཱ་
བ་བནྡེ་དཔལ་བརྩེགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
-150



ལེགས་བཤད་འཕྲུལ་གྱི་དྲ་བ།
༄༅། །ལེགས་བཤད་འཕྲུལ་གྱི་དྲ་བ་བཞུགས་སོ། །
འཇམ་དབྱངས་བླ་མ་ས་སྐྱ་པཎྜི་ཏས་མཛད།
༄༅། །བཅོམ་ལྡན་འདས་ཐམས་ཅད་མཁྱེན་པ་ལ་ཕྱག་འཚལ་ལོ། །ཐམས་ཅད་
མཁྱེན་པས་བདག་རྒྱུད་བྱིན་གྱིས་བརླབས་པ་ཡི། །བློ་གྲོས་བློ་ཆེ་བློ་ལྡན་བློ་ཡི་མཆོག་གྱུར་
པ། །ཚད་མེད་བློ་ཡངས་འཕགས་པའི་ཚོགས་ལ་གུས་བཏུད་དེ། །འདི་ཕྱི་རྣམས་སུ་ལྷ་མིའི་
བདེ་བ་འབྱུང་བའི་རྒྱུ། །ཀུན་ལ་ཕན་པའི་གཏམ་འདི་ནི། །འཇམ་དབྱངས་བཙུན་པས་འགྲོ་
ལ་བཤད། །
ཀྱེ་མ། གནའ་དུས་བཟང་པོ་ནུབ། ད་དུས་ངན་པ་ཤར། གནའ་མི་མཁས་པ་
འདས། ད་ནི་བླུན་པོ་སྐྱེས། ལྷ་ཆོས་དར་གྱི་མདུད་པ་གྲོལ། མི་ཆོས་སོག་མའི་ཕོན་ཐག་ཆད།
རྒྱལ་ཁྲིམས་གསེར་གྱི་གཉའ་ཤིང་ཆག །གཙོ་བོ་གྲོས་ཀྱི་རྒྱ་མཚོ་སྐམས། དཔའ་བོ་སྟག་གི་
རི་མོ་ཡལ། མོ་བཙུན་ངོ་ཚའི་གཡང་ལུག་བུད། ཡ་རབས་ཀྱི་སྲོལ་མི་བསྲུང་མ་རབས་ཀྱི་
སྤྱོད་པ་བསྐྱང་། ཕུགས་ཀྱི་ཁེ་མི་བརྩི། འཕྲལ་གྱི་རྩིས་གཏང་། ལེགས་པའི་སྲོལ་མི་འཛིན།
ཉེས་པའི་དཔེ་འདྲེན། མཁས་པའི་གཞུངས་མི་བསྲུང་། རྨོངས་པའི་རྗེས་སུ་འཇུག །བཟང་
པོའི་དོ་མི་བྱེད། ངན་པའི་ཡ་བ་བྱེད་པ་མང་དུ་མཐོང་བས། མཁས་པའི་རྗེས་སུ་ཞུགས་ནས་
ལེགས་པའི་འབྲས་བུ་ཐོབ་པར་བྱ་བའི་ཕྱིར། ཁོ་བོ་ལ་དམ་པར་འཛིན་པའི་སྐྱེས་བུ་རྣམས་ཀྱི་
དོན་དུ། ལྷ་ཆོས་མི་ཆོས་ཀུན་ལ་ཕན་པའི་གཏམ་འགའ་ཞིག་བརྗོད་པར་བྱའོ། །ཐོག་མར་ཅི་
བྱེད་ཀྱང་བློ་བླ་མ་དཀོན་མཆོག་ལ་གཏད། རྒྱབ་རྟེན་ལས་དང་བསོད་ནམས་ལ་རག་ལས་
-151



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པས། འཕྲལ་གྱི་ཚོད་དང་འདུན་མ་ལ་གཟབ་ནས། ལག་ལེན་ཕོ་སྒོ་དང་བརྩོན་འགྲུས་སུ་
བསྟུན་ན་ཅི་བསམ་འགྲུབ་པ་ཡིན་ནོ། །གྲོས་དང་འདུན་མ་བཤམས་ཚད་ཐོག་ཏུ་ཕེབས་པ་
འདི་དཀའ་བ་ཡིན་པས། འཕྲལ་ཚོད་ལེན་ཅིང་བྱེད་པ་ཕོ་རྒོད་ཀྱི་མཐར་ཐུག་ཡིན། འཕྲལ་
བཅོས་མ་ཐག་འཛུམ་དམུ་ལེ་བ་བྱེད་པ་འདི་གྲུང་པའི་མཐར་ཐུག་ཡིན། འགྲས་པའི་མི་ལ་
སྙིང་མི་ན་བའི་མི་སུ་ཡང་མེད། ཡིན་མིན་ཐམས་ཅད་ལ་འཐད་མི་འཐད་སུ་ལ་ཡང་འོང་སྟེ་
གཟུ་ཁོག་ལ་ལེན་པ་འདི་ཟབ་པའི་མཐར་ཐུག་ཡིན། སེམས་ལ་མནོ་མི་མནོ་འཆར་ཏེ། མནོ་
ཚད་ཁར་མི་འདོན་པ་འདི་མཁས་པའི་མཐར་ཐུག་ཡིན། རང་རྒྱལ་བ་ལ་མི་དགའ་བའི་མི་སུ་
ཡང་མེད་དེ་ངག་འཇམ་དང་བློ་ཁོག་ནས་བྱེད་པ་འདི་སྤྱང་བའི་མཐར་ཐུག་ཡིན། ངན་པ་ལ་
ཁ་མ་སྔ། ཕྱིས་ཅི་འོང་མི་ཤེས། བཟང་ལ་ངོ་བསྟོད་མ་ཆེ། ད་གཟོད་ཅི་འགྱུར་མི་ཤེས། མ་
བསམས་པའི་ཞལ་ལྕེ་མ་བཏང་། གང་གི་ཐོག་ཏུ་ཅི་བབས་མི་ཤེས། མ་གྲུབ་པར་ཁ་པོ་མ་
འདོན། ཕྱིས་ཅིར་འགྱུར་མི་ཤེས། བྱམས་དྲགས་པ་བུ་ལ་ཡང་མ་བྱེད། སྲོལ་དུ་མི་ཚུད་པ་
ཡིན། སྡང་དྲགས་པ་དགྲ་ལ་ཡང་མ་བྱེད། ཐུབ་ཀྱང་ལ་ཡོག་འོང་བ་ཡིན། རས་ཆོད་ཆེན་པོ་
གཉེན་ལ་ཡང་མ་བྱེད། ནམ་ཕུགས་འཁོན་དུ་འགྲོ་བ་ཡིན། འབར་འཐབ་དྲག་པོ་བྲན་ལ་
ཡང་མ་བྱེད། འཁོར་མཁན་མི་འོང་བ་ཡིན། ཐོག་རྫིས་དྲག་པོ་འབངས་ལ་ཡང་མ་བྱེད། ཞེ་
ལ་བཞག་པ་ཡིན། ངན་བཅད་དྲག་པོ་གྲོགས་ལ་ཡང་མ་བྱེད། སེམས་སྣད་འགྲོ་བ་ཡིན།
དཔེ་ཁྲིམས་ངན་པ་གཞན་ལ་ཡང་མ་བསླབ། རང་ལ་ཡང་གནོད་པ་ཡིན། ཁ་འཐབ་རྒྱལ་
ཡང་དགྲ་མི་ཐུབ་པས། བརྣག་པ་དེ་ཞེ་ལ་འཆང་། ངོ་བསྟོད་ཀྱིས་གཉེན་མི་བསྐྱང་བས།
བྱམས་པ་དེ་སེམས་ལ་ཞོགས། སྡང་གདུག་དྲག་ཀྱང་དགྲ་མི་ལྡོག །འདུན་མ་སྟབས་ཀྱིས་
ཆོད། སེར་སྣ་ཆེ་ཡང་ནོར་མི་སོགས། ཕྱི་རླབས་དང་བློ་རྒྱ་བསྐྱེད་ལ་ཚོལ། གཏམ་མགོ་
འཛུམ་གྱིས་བསུས། གཏམ་གཞུག་འཛུམ་ལ་ཞོགས། དགོས་དོན་ཕོག་པར་སྨོས། རན་ལ་
-152



ལེགས་བཤད་འཕྲུལ་གྱི་དྲ་བ།
མཛེས་པ་ཤོད་ཨང་། ངན་ཁོང་ན་ཡོད་ཀྱང་ཁ་རུ་འཇམ་སྐད་ཐོན། མི་ལ་མཛེས་པ་ཡིན། ཞེ་
སྡང་སེམས་ལ་ཡོད་ཀྱང་དགྲ་ལ་དགའ་ཚུལ་སྟོན། ནམ་ཕུགས་ཤགས་སུ་ཆེ་བ་ཡིན། སྙིང་དུ་
བུ་ཚ་སྡུག་ཀྱང་ཉེས་འདུག་ན་རྒོལ་དང་། ཕུགས་སུ་བྱམས་པ་ཡིན། བདག་ལ་ཡོན་ཏན་ཡོད་
ཀྱང་རང་འདོད་སྤོངས་དང་། ནམ་ཕུགས་རིང་བ་ཡིན། ཡིད་ལ་རང་འདོད་ཡོད་ཀྱང་གཙོ་
བོར་སྤྱིའི་ཆིས་གྱིས་དང༌། ཕྱི་ཕུགས་བཙུན་པ་ཡིན། འདུན་མ་ཆུང་མ་མཁས་ཀྱང་གྲོས་
དབང་རང་གིས་ཟུང་། རང་ཆེར་འགྲོ་བ་ཡིན། བཟང་པོ་ལ་བཀུར་ཆ་མ་ཆེ། བཟང་སྐད་ཐོན་
པ་འདི་དཀའ། ངན་པ་ལ་ཁྱད་གསོད་མ་བྱེད། ཡིད་ལ་བཞག་པ་ཡིན། གོ་ཆོད་པོ་ལ་བསྟོད་
ར་མ་སྔ། རེ་བ་སྐྱེ་བ་ཡིན། གོ་མི་ཆོད་པ་ལ་སྨད་ར་མ་ཆེ། ཡི་མུག་སྐྱེ་བ་ཡིན། ངན་པ་ལ་
དབང་མ་བསྐུར། བླུན་པོ་གྲོས་སར་མ་བཞག །ཡ་རབས་དམན་སར་མ་བཞག །སྔ་རྗེ་མ་
ལ
སྤངས། ཕྱི་རྗེ་མ་བཙལ། མཁས་པ་རས་སུ་མ་བོར། སྤྱི་མི་དགྲ་རུ་མ་ལེན། འདོད་པ་ཅན་ལ་
ནོར་མ་བསྟན། ངན་སེམས་ཅན་ལ་བློ་མ་གཏད། ཚོད་མེད་པོ་ལ་གྲོས་མ་དྲི། ཁ་མང་པོ་ལ་
སྙིང་གཏམ་མ་བྱེད། རྣོ་ཐུང་བ་ལ་ཀུ་རེ་མ་བྱེད། མི་ཐུབ་པ་ལ་དོ་མ་བསྡོ། མི་བདེན་པ་ལ་
ཤགས་མ་འདེབས། མི་འགྲུབ་པ་ལ་ཁས་མ་ལེན། མི་ལྕོགས་པའི་ལས་མ་འཇུག མི་ཉན་པ་
ལ་གྲོས་མ་འདེབས། མི་འོང་བ་ལ་ལས་མ་བཅོལ། མེད་པའི་ནོར་ལ་ནན་མ་ཆེ། མི་ཤེས་པ་
ལ་ཀོ་ལོང་མ་བསྡམ། དྲིན་དགྲ་ལ་ཡང་མ་བཞག །གུས་པ་ཆེན་པོ་གཉེན་ལ་ཡང་མ་བྱེད།
སྙིང་གཏམ་ཟབ་མོ་གྲོགས་ལ་ཡང་མ་བྱེད། ནོར་མཚང་ཅན་བུ་ལ་ཡང་མ་བསྟན། གཞན་
སྡུག་པ་ལ་སྙིང་ཚིམས་མ་བྱེད། སྡུག་པ་རང་ལ་ཡང་འོང་། རང་སྐྱིད་པ་གཞན་ལ་མ་ངོམ།
སྐྱིད་པ་གཞན་ལ་ཡང་འོང་། གྲོས་ཉེས་པ་ལ་འགྱོད་པ་མ་བཟླ། འཁྲུལ་པ་རང་ལ་ཡང་འོང་།
ཕན་བཏགས་པ་ལ་དྲིན་མ་འདྲེན། བྱས་པ་ཡལ་ནས་འགྲོ་བ་ཡིན། མི་ཁ་བྱམས་སྡང་སྤྱོད་པ་
ལ་རག་ལས་པ་ཡིན། སྤྱོད་པ་གཟོབ། ཟབ་མི་ཟབ་ཁ་མང་ཉུང་ལ་བྱེད་པ་ཡིན། དོན་མེད་མ་་
-153*



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྨྲ། སྤྱང་གླེན་ཕ་རོལ་གྱི་དགོངས་པ་ལོན་མ་ལོན་ལ་བྱེད་པ་ཡིན། ཡུན་རིང་དུ་སོམས།
སེམས་གྲུང་མི་གྲུང་རང་མགོ་ཐོན་མི་ཐོན་ལ་བྱེད་པ་ཡིན། རང་མགོ་ཐོན་པར་གྱིས། མི་ཆེ་
དུས་སུ་ཁེངས་བསྐྱུང་དགོས་པ་ཡིན། ཨང་སྡེར་མ་ཆེ། ཡོན་ཏན་འགྲན་དུས་སུ་དྲེགས་པ་
སྐྱུང་དགོས་པ་ཡིན། དྲེགས་པ་དང་ང་རྒྱལ་མ་ཆེ། བཀུར་མི་མང་དུས་སུ་འོག་ཏུ་འཛུལ་
དགོས་པ་ཡིན། སྤྱོད་པ་གཟོབ། འཁོར་མང་དུས་སུ་མི་རྩིས་ཆེ་དགོས་པ་ཡིན། གང་ལ་ཡང་
སྲེལ། གྲོས་ལེགས་དུས་སུ་ཚོད་ཟིན་དགོས་པ་ཡིན། གྲུབ་ཚད་མ་བྱེད། དཔོན་བཅོལ་དུས་
སུ་རང་འདོད་བསྐྱུང་དགོས་པ་ཡིན། སྤྱི་ཆིས་གྱིས། དབང་བསྐུར་དུས་སུ་ཕམ་ལེན་དགོས་
པ་ཡིན། སེམས་ཚོད་ཟུང་། སྐྱིད་པའི་དུས་སུ་མི་དང་བསྟུན་ཤེས་དགོས་པ་ཡིན། ཀུན་གྱིས
སེམས་ཟུངས། མང་པོ་མ་སྨྲ། སྨྲ་ཚོད་སོམས་ལ་སྨོས། དྲན་ཚད་ལག་ཏུ་མ་ལེན། ལེན་ཚད་
མགོ་ཐོན་པར་གྱིས། དྲིས་ཚད་ཁས་མི་ལེན། བླངས་ཚད་ཐོག་ཏུ་ཁོལ། ལག་མི་གཙང་ན་མི
ཁྱུར་མི་ཚུད་པ་ཡིན། མི་བཟང་དུ་གྱིས། ཁ་མང་ན་གྲོས་ཁྱུར་མི་ཚུད་པ་ཡིན། ཁ་མ་མང་།མི་
གཞི་མི་ལེགས་ན་ཁྲལ་ཁྱུར་མི་ཚུད་པ་ཡིན། སྡེ་སྣོད་མི་ཤེས་ན་སྟོན་པའི་ཁྱུར་མི་ཚུད་པ་ཡིན།
སྡིག་ལ་མི་འཛེམ་ན་ཆོས་པའི་ཁྱུར་མི་ཚུད་པ་ཡིན། ཟབ་པ་འཐོམ་པོར་མ་ཤོར་བ། སྨྲ་བ་ཉུང་
བ་ལྐུགས་པར་མ་ཤོར་བ། ཕོ་རྒོད་དྲག་རྩུབ་ཏུ་མ་ཤོར་བ། རྫུན་འཆལ་པོར་མ་ཤོར་བ།
གསལ་དྲག་རྣོ་མཐོང་དུ་མ་ཤོར་བ། ཕོ་བཟང་དབྱིག་པོར་མ་ཤོར་བ། དྲང་པོ་གྲྭའི་ཟུར་མི་
འདོན་པ། བཟང་པོ་གཞན་ལ་མི་གཤེ་བ་གཅིག་དགོས་སོ། །མི་སྤྱང་པོ་དང་མགོ་སྟོང་ལ་
ནོར་ས་ཡོད། དྲང་པོ་དང་གླེན་པ་ལ་ནོར་ས་ཡོད། ཚོད་ཅན་དང་ནོག་པོ་ནོར་ས་ཡོད། བརྫུ་
བག་དང་མི་ཤེས་པ་ནོར་ས་ཡོད། ཕོ་རབ་ཁོང་ཡངས་དང་བརྫུ་ཁོང་ནས་ཟབ་ཚོལ་བ་ནོར་ས་
ཡོད། ཕོ་འབྲིང་གླེན་པ་དང་འཇམ་ཁོང་ནས་ཟབ་ཚོལ་བ་ནོར་ས་ཡོད། ཕོ་མཐའ་མགོ་སྟོང་
དང་ཁོང་ནས་ཟབ་ཚོལ་བ་ནོར་བ་ཡང་མཐོང་ངོ༌། །ཟས་ཁ་རུ་ཞིམ་པ་དེ་མི་ལ་བྱིན། ནོར་
-154



ལེགས་བཤད་འཕྲུལ་གྱི་དྲ་བ།
ཡིད་དུ་འོང་བ་དེ་རང་གིས་ཚོང་། གཏམ་སྙིང་ལ་རྣོ་བ་དེ་ལྕེ་རྩར་ཟུང་། དགྲ་རང་དང་འགྲས་
པ་དེ་ནང་དུ་མ་གཞུག །འཕྲད་མ་ཐག་ཏུ་ངོ་ཤེས་མ་བྱད། འདྲིས་མ་ཐག་ཏུ་བློ་མ་གཏད།
དགའ་མ་ཐག་ཏུ་འཛུམ་མ་བསྟན། ཁྲོ་མ་ཐག་ཏུ་བཞིན་མ་བསྡུ། མ་མགུ་བ་ལ་མིག་ལོག་
དང་མཆུ་འབུག་མ་བྱེད། དགའ་བ་ལ་ཨ་ནུས་གཅེས་གཅེས་མ་བྱེད། མི་ཞིམ་པའི་ཟས་ལ་
སྣ་མ་བསྙེར། ཞིམ་པ་ལ་ཧུབ་མ་ཆེ། ཕྱུག་པོ་སྤྱོད་ཤེས་པ་གྱིས། མི་ལྟོགས་པ་ཙམ་དུ་བསྲི་
ཤེས་པ་གྱིས། འཛོམ་ན་སྐྱིད་ཁྱགས་པ་གྱིས། ངས་ན་སྡུག་ཁྱགས་པ་གྱིས་ཨང་། བཟང་པོ་
ཁ་ཆེ་མ་འདོན། ཀུན་ལ་རྒྱུས་ཡོད། ངན་པ་ཆེ་སྐད་མ་ཆེ། གཞན་གྱིས་ཁྲེལ་འོང་བ་ཡིན།
ཡོད་པ་མི་ལ་མ་ངོམ། གཞན་སེམས་ངན་པ་སྐྱེ་བ་ཡིན། མེད་པ་གཞན་ལ་མ་འཁང་། སྙིང་
ཚིམ་བསྒྲུབ་ཏུ་འོང་། དྲག་པོ་དྲག་ཁྱེར་མ་མཁས་ན་ཞན་པར་འགྲོ་བ་ཡིན། གྲུང་པོ་གྲུང་ཁྱེར་
མ་མཁས་ན་གླེན་པར་འགྲོ་བ་ཡིན། ཡོད་པ་ཡོད་ཁྱེར་མ་མཁས་ན་ཕོངས་པར་འགྲོ་བ་ཡིན།
མཛའ་བ་མཛའ་ཁྱེར་མ་མཁས་ན་འཁོན་དུ་འགྲོ་བ་ཡིན། ཆེན་པོ་ཆེ་ཁྱེར་མ་མཁས་ན་དམའ་
བར་འགྲོ་བ་ཡིན། མཁས་པ་མཁས་ཁྱེར་མ་མཁས་ན་བླུན་པོར་འགྲོ་བ་ཡིན། བཙུན་པོ་
བཙུན་ཁྱེར་མ་མཁས་ན་འཆལ་པར་འགྲོ་བ་ཡིན། ཟས་ལ་ངོ་ཡོད་པས་བྱིན། ནོར་ལ་དགྲ་
ཡོད་པས་སྦོས། གྲོས་ལ་གཡང་ཡོད་པ་ཡིན་པས་བསྟུན། གཏམ་ལ་རྒྱུ་མཚན་ཡོད་པ་ཡིན་
པས་ཆེད་དུ་ཟུངས། མི་ལ་གྲོགས་མཁོ་བས་བཟང་ངན་འབྲིང་གསུམ་བསྟེན། ངག་ལ་ལྷ་
འགོ་བ་ཡིན་པས་ཁ་ཏོན་བཟང་པོ་གྱིས། ལར་གསར་འགྲོགས་ཆེ་བའི་གཉེན་བས། ཕྱི་ཐག་
རིང་བའི་དགྲས་དགའ་བ་ཡིན། ངན་པའི་དཔོན་བས་བཟང་པོའི་གཡོག་གི་དགའ་བ་ཡིན།
ཡོན་ཏན་མེད་པའི་གྲལ་མགོ་བས་བཟང་པོའི་གྲལ་མཇུག་དགའ་བ་ཡིན། སྙིང་མང་ན་གློ་བ་
འགྲོ་བ་ཡིན། ཐམས་ཅད་ལ་སྙིང་གཏམ་མ་བཤད། ཁ་མང་ན་དགྲ་ལྡང་བས་སྨྲ་བ་སྐུང་།
ནོར་ཡོད་ཚད་འདོད་པ་ཅན་ལ་སྐུང་། ཁས་ལེན་མང་ན་མི་ངན་དུ་འགྲོ་བ་ཡིན་པས་ཁས་ལེན་
-155



་བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མ་མང་། མ་བཤད་ན་ཕས་ཀྱང་མི་གོ་བས་ལྷུག་པར་ཤོད། མ་བསྐུལ་ན་བུས་ཀྱང་མི་ཉན་
པས་སྐུལ། མ་བསླབས་ན་སུས་ཀྱང་མི་ཤེས་པས་མཁས་པ་སློབས། མ་བྱིན་ན་བུ་ཡང་
འཁོར་དུ་མི་འདོད་པས་བག་ཙམ་རེ་བྱིན། སྟེར་བའི་སར་གཏན་དུ་མ་འགྲོ། བྱམས་པའི་མི་
སུན་དུ་མ་བཅུག །འབྲེལ་ཆད་པ་ཡིན། སྡང་བའི་དགྲ་ཉེ་སར་མ་བཞག །རང་གི་གོང་དུ་
ཤོར་བ་ཡིན། མི་གང་ལ་ཡང་ངན་བཅད་མ་བྱེད། ཕན་སུས་ཐོགས་མི་ཤེས། བཅོལ་བའི་
ལས་གོ་ཆོད་པ་གྱིས། རང་མགོ་ཐོན་འོང་བ་ཡིན། བརྫུན་དང་གཡོ་སྒྱུ་སྤོངས་དང་གར་ཡང་
འགྲིམས་པ་ཡིན། ཁ་ཉུང་ལ་ལག་གཙང་བར་གྱིས་དང་ཐམས་ཅད་རང་ལ་བྱམས་པ་ཡིན།
མི་གཞི་ཡག་ལ་རང་འདོད་ཉུང་ངུ་གྱིས་དང་ཀུན་དང་མཐུན་པར་འོང་ངོ་། །བློ་ཁོག་ཆུང་ལ་སྣ་
ཐུང་བའི་མི་ལ་ཀུ་རེ་མ་བྱེད། ཁ་འཇམ་ལ་གཏིང་དྲེགས་པའི་མི་ལ་འབྲེལ་བ་མ་བྱེད།
ལྐུགས་པ་ང་རྒྱལ་ཅན་ལ་ཤ་ཚ་སྤངས་། མཚང་ནས་འདུ་མ་བསླབས། ཕྱི་ཐག་ཐུང་བའི་མི་
དང་འཕྲལ་ཉམས་དགའ་ཡང་མ་འགྲོགས། ཞེ་ནག་པའི་མི་འཕྲལ་ཁ་འཇམ་ཡང་བློ་མ་
གཏད། འདྲིས་ཆུང་བའི་མི་ལ་བློ་མ་འགེལ། གལ་ཆུང་བའི་མི་དང་གཏམ་ཁ་སྐྱར་མ་བཤད།
དོན་མེད་པའི་ལས་ལ་བརྩོན་འགྲུས་མ་ཆེ། སོད་རྟིང་དགྲ་ལ་སྙིང་ཁམས་མ་ཆུང་། འབབ་
ངེས་པའི་ཁྲལ་བཞིན་དུ་གྱིས། དགོས་ངེས་པའི་གྲོགས་པོ་མདངས་དང་འཛུམ་གྱིས་སུས།
གྲོས་ཐམས་ཅད་ལ་ནམ་ཕུགས་འབྲས་བུ་ཆེ་ཆུང་སོམས། འཕྲལ་གྱིས་ཁེ་ཆེ་ཆུང་བརྩི།
བསྒྲུབ་ན་འགྲུབ་མི་འགྲུབ་བརྩི་བ་སྟེ་བརྟག་པ་གལ་ཆེའོ། །སྔར་གྱི་གྲོས་ལེགས་ཉེས་ད་ལྟ་
སོམས། མ་འོངས་པའི་གྲོས་ཀྱི་འབྲས་བུ་ད་ལྟ་སོམས། གཞན་གྱི་གྲོས་ལེགས་ཉེས་ཀྱི་དཔེ་
རང་ལ་ཞོག །གྲོས་ལ་མི་དབང་བའི་མི་གྲོས་སར་མ་འབོད། གྲོས་སྟབས་ལ་མི་ཕེབས་པ་
ཡིན། གྲོས་ལ་མི་དགའ་བའི་མི་མ་བཀུག །གྲོས་ཀྱི་དཀྲུགས་ཤིང་བྱེད་པ་ཡིན། མང་པོའི་
ནང་དུ་གྲོས་མ་གླེངས། ཀུན་གྱིས་ཚོར་བ་ཡིན། གྲོས་མ་གྲུབ་པ་མ་བཤད། ཡལ་ནས་འགྲོ་།
-156



ལེགས་བཤད་འཕྲུལ་གྱི་དྲ་བ།
བ་ཡིན། གྲོས་མང་སར་བགྲོས་ན་བློ་སྐྱེ་བ་ཡིན། རྒན་རིམ་ལ་གྲོས་དྲིས་ན་མི་འགྱོད་པ་ཡིན།
ཤ་ཚ་བ་ལ་གྲོས་བསྡུར་དུ་བཏུབ་པ་ཡིན། ཉམས་ཅན་ལ་གྲོས་དྲི་ན་མཐའ་ཆོད་པ་ཡིན།
གྲོས་མ་བཤད་ན་གང་དུ་ཡང་བསྒྱུར་དུ་བཏུབ་པ་ཡིན། གྲོས་ལ་བསམ་གཞིག་བཏང་ན་
འཕར་འབུབ་ཆུང་བ་ཡིན། གྲོས་ཐག་མ་བཅད་ན་བསྲིང་དུ་བཏུབ་པ་ཡིན། གྲོས་མ་ཐལ་ན་
བཅོས་སུ་བཏུབ་པ་ཡིན། གྲོས་ཡུན་རིང་དུ་བྱས་ན་གཟབ་ཏུ་བཏུབ་པ་ཡིན། གྲོས་སྣ་མང་དུ་
བྱས་ན་འདོམ་དུ་བཏུབ་པ་ཡིན། གྲོས་མགོ་ལ་ལོང་། གྲོས་རྒྱུ་བགབ་ལ་ཚོལ། དགོས་དོན་
སྡུས་ལ་ཕོག་པར་སྨྲོས། གྲོས་བཞུག་ནན་ལ་སྡུས་ཨང་། གྲོས་ལ་བརྒྱའམ་སྟོང་བཤད་ཀྱང་།
ལྷུན་གྲུབ་བསོད་ནམས་ལས་བྱུང་བ་དང་། བརྟག་དཔྱད་ཕོ་ཚོད་ལས་བྱུང་བ་དང་གཉིས་
ལས་མེད་དོ། །མདོར་ན་ལས་གཙོ། གཏམ་རྒན་སྐྱེ་བོ་མགོ་ནག་མི་ལ་བསོད་ནམས་གཙོ་ཆེ་
བ་མ་གཏོགས་པ། མཛངས་པ་ནོར་བསོགས་པས་རིག་བརྒྱུད་འཕེལ་བར་མ་མཐོང་ངོ་། །དེ་
བས་ན་ལས་དཀར་ནག་གི་སྤང་བླང་ལ་འབད་པ་གལ་ཆེའོ། ཁ་ཉུང་བ་དང་གཅིག །ཁོག་
ཡངས་པ་དང་གཉིས། གཏམ་དྲང་བ་དང་གསུམ། བསམ་མནོ་གཏོང་བ་དང་བཞི། ཉེ་རིང་
མི་བྱེད་པ་དང་ལྔ། རང་འདོད་ཆུང་བ་དང་དྲུག་པོ་དེ་གཙོ་བོ་ལ་གལ་ཆེ་བ་ཡིན་ནོ། །གཏོང་
ཕོད་ཆེ་བ་དང་གཅིག །གདོང་དྲག་པ་དང་གཉིས། བློ་བརྟན་པ་དང་གསུམ། འགྲན་ཐུབ་པ་
དང་བཞི། སྟོབས་ཆེ་བ་དང་ལྔ། ཚོད་ཟིན་པ་དང་དྲུག་པོ་དེ་སྟག་ཤར་ལ་གལ་ཆེ་བ་ཡིན་ནོ།།
ཆོ་རིགས་བཙུན་པ་དང་གཅིག །ཁྲེལ་འཛེམ་ཆེ་བ་དང་གཉིས། ནོར་བསོགས་ཤེས་པ་དང་
གསུམ། འཁོར་བསྐྱང་ཤེས་པ་དང་བཞི། ལུས་ཐུབ་པ་དང་ལྔ། གྲོགས་ལྷར་མཐོང་བ་དང་
དྲུག་པོ་དེ་མོ་བཙུན་ལ་གལ་ཆེ་བ་ཡིན་ནོ། །ཀྱེ་ཀྱེ། ཀྱེ་མ་ཀྱེ་མ། རྒྱལ་ཁམས་བསྐོར་བས་
ཆོས་ལུགས་མང་པོ་མཐོང་། །བློ་གྲོས་རྣོ་བས་ཕྱི་ནང་སྐྱོན་ཡོན་རིག །རྣམ་འབྱེད་གཟེ་བས་
བསྟན་བཅོས་འདི་བརྩམས་སོ། །འདི་བཀོད་དགེ་བས་བདག་བློ་གླང་ཆེན་རབ་བརྟན་པར།།
-157



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཕན་བདེའི་ལུས་རྒྱས་ལེགས་བཤད་དྲ་བས་རབ་བརྒྱན་ནས། །ཐོས་མང་རལ་གྲིའི་ཤེས་
རབ་བློ་གྲོས་སྣར་བཟུང་སྟེ། །གཏི་མུག་བླུན་རྨོངས་གཡུལ་ལས་རབ་རྒྱལ་གྱུར། །ཀུན་ལ་
ཕན་པའི་བསྟན་བཅོས་ལེགས་བཤད་འཕྲུལ་གྱི་དྲ་བ་ཞེས་བྱ་བ། དཔལ་ལྡན་ས་སྐྱ་པཎྜི་ཏས་
སྦྱར་བའོ།། །།
-158



སྐྱེས་བུའི་རྣམ་འབྱེད་གཞོན་ནུའི་མགུལ་རྒྱན།
༄༅། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་
ཞེས་བྱ་བ་བཞུགས་སོ། །
ཆོས་རྗེ་ས་སྐྱ་པཎྜི་ཏས་མཛད།
༄༅། །ཨོཾ་སྭསྟི་སིདྡྷཾ། སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ཞེས་
བྱ་བ། བླ་མ་དང་མགོན་པོ་འཇམ་པའི་དབྱངས་ལ་གུས་པས་ཕྱག་འཚལ་ལོ། །གང་ལ་
སྐྱབས་སོང་བསླུ་བ་མེད། །ཐར་མེད་སྲིད་པའི་གཟེབ་ནས་འདྲེན། །སྐྱེ་མེད་དམ་པའི་དོན་ལ་
སྦྱོར། །ཐུན་མོང་མ་ཡིན་སྐྱབས་ལ་འདུད། །འབྱོར་མེད་བཙུན་པ་བློ་གྲོས་ཅན། །ཤཱཀྱའི་
རྗེས་འབྲངས་བརྟུལ་ཞུགས་འཛིན། །ཀུན་དགའི་མིང་ཅན་ཁོ་བོ་ཡིས། །སྐྱེས་བུའི་རྣམ་
འབྱེད་བཤད་པར་བྱ། །ཀུན་ལ་སྙོམས་པ་དམ་པ་སྟེ། །རང་དོན་སྒྲུབ་པ་ཕལ་པ་ཡིན། །ད
མཁས་པའི་བྱ་བ་དགག་སྒྲུབ་སྟེ། །ཤེས་བཞིན་སྤོང་བ་དོན་མེད་ཡིན། །ཡུལ་འཁོར་སྐྱོང་བ་
ཆེན་པོ་སྟེ། །བུ་སྨད་འཚོག་པ་ཐ་ཤལ་ཡིན། །ཚིག་དོན་མཐུན་པ་དྲང་པོ་སྟེ། །གཞན་རྒྱུད་
ལེན་པ་གཡོ་ཅན་ཡིན། །བཟང་ལ་ལན་ཡོད་བཟང་པོ་སྟེ། །དྲིན་གཟོ་མེད་ན་ངན་པ་ཡིན། །
རྟོག་དཔྱོད་ལྡན་པ་སྤྱང་པོ་སྟེ། །ལྡོམ་ཅོལ་སྨྲ་བ་གླེན་པ་ཡིན། ཁོང་དུ་སྦེད་པ་ཟབ་མོ་སྟེ། ཁ་
རུ་འབྱིན་པ་ཀླད་མེད་ཡིན། །ལེགས་ཉེས་ཤོང་བ་ཡངས་མོ་སྟེ། །རང་ཉིད་འཆིང་བ་དོག་མོ་
ཡིན། །ཕྱིས་འབྱུང་དཔྱོད་པ་ཞིབ་མོ་སྟེ། །རྟོག་དཔྱོད་མེད་ན་བ་གླང་ཡིན། །ཤེས་རིག་ལྡན་
པ་བློན་པོ་སྟེ། །རྗེ་ལ་འཁུ་བ་འགོང་པོ་ཡིན། །གསང་གྲོས་ཐུབ་པ་གྲོགས་པོ་སྟེ། །གཞན་ལ་
འཆད་ན་ཟང་ཐལ་ཡིན། །འཁོར་འདབས་སྐྱོང་བ་རྗེ་བོ་སྟེ། །རྟག་ཏུ་འཚེ་ན་དགྲ་བོ་ཡིན། །
-159



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྗེ་ལ་བསམ་པ་འཁོར་ཡིན་ཏེ། །སེམས་ངན་འཆང་ན་གཞོམ་རྒྱུ་ཡིན། །གསོག་འཇོག་ཤེས་
པ་གཉེར་པ་སྟེ། །ཞིབ་ཚགས་མེད་ན་གྲྭ་པ་ཡིན། །བློ་གསལ་ངག་ཉུང་ཉེ་གནས་ཏེ། །པྲ་མ་
འཇུག་ན་གཏོར་ཤིང་ཡིན། །བུ་ཁྱོ་བཀུར་བ་ཆུང་མ་སྟེ། །གྲོགས་གཞན་བསྟེན་པ་འདྲེ་མོ་
ཡིན། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། མདོར་བསྡུས་པའི་
ལེའུ་སྟེ་དང་པོའོ།། །།
དེ་དག་སྨྲས་པ་སྡོམ་གྱི་ཚིག །ད་ནི་དེ་ཀུན་རྒྱས་པར་བཤད། །བསླུ་མེད་རྒྱུ་འབྲས་
གཙོར་བཞག་ནས། །བྱ་བ་གང་བྱེད་དེ་དང་བསྟུན། །ཐབས་ལ་མཁས་ཤིང་ཀུན་ལ་སྙོམས།།
དེ་དག་སྐྱེས་བུ་དམ་པ་ཡིན། །རྟག་ཏུ་རང་གི་དོན་ལ་འབད། །རྩོལ་སྒྲུབ་དྲག་པོས་ཧ་ཐང་
ཆད། །དགྲ་ལ་ཞེ་སྡང་གཉེན་ལ་ཆགས། །དེ་དག་སྐྱེས་བུ་ཕལ་པ་ཡིན། །ཆོས་དང་ཆོས་མིན་
འཇུག་ལྡོག་ཡུལ། །སྒྲུབ་དང་དགག་པ་རིམ་པ་བཞིན། །རྗེས་འཇུག་བློ་ལྡན་དེ་ལ་སྦྱོར། །དེ་
དག་སྐྱེས་བུ་མཁས་པ་ཡིན། །བླང་དོར་ཤེས་ཤིང་ཁྱད་དུ་གསོད། །རྙེད་པ་དོན་གཉེར་ཁ་
གསག་མཁན། །ཅུང་ཟད་འཁོན་ན་མཐུ་ཡིས་སྡིགས། །དེ་དག་སྐྱེས་བུ་ཁྱི་ནག་ཡིན། །རང་
བཞིན་བརླིང་ལ་ཤེས་རྒྱ་ཆེ། །ཉི་མ་ལྟ་བུར་ཀུན་ལ་སྙོམས། །ཉེ་རིང་མེད་པར་འཁོར་
འདབས་སྐྱོང་། །དེ་དག་སྐྱེས་བུ་ཆེན་པོ་ཡིན། །རྟག་ཏུ་འཁོན་དང་འཐབ་ཟླ་ཚོལ། །གྲོང་
མཐའ་བསྐོར་ཞིང་འོ་དོད་འདེབས། །ཉེས་མེད་བུ་སྨད་རྒྱུན་དུ་བརྡུང་། །དེ་དག་སྐྱེས་བུ་ཐ་
ཤལ་ཡིན། །སྨྲས་པའི་ཚིག་དང་བསམ་པའི་དོན། །ས་བོན་དང་ནི་མྱུ་གུ་བཞིན། །བསླུ་བ་
མེད་པར་རྗེས་སུ་འབྲང་། །དེ་དག་སྐྱེས་བུ་དྲང་པོ་ཡིན། །དྲང་པོ་མི་སྨྲ་འཛུམ་གྱིས་བསུ། །སྨྲ་
ན་ངག་འཇམ་ཕིགས་པར་སྨྲ། །རྟག་ཏུ་གཞན་གྱི་ཉམས་དྲོད་ལེན། །དེ་དག་སྐྱེས་བུ་གཡོ་
ཅན་ཡིན། །བྱས་ལ་ཤེས་ནས་དྲིན་དུ་གཟོ། །ཕ་མ་ལ་གུས་རང་བཞིན་དྲང་། །གཞན་ལ་མི་
གཙེར་རང་ཚུགས་ཐུབ། །དེ་དག་སྐྱེས་བུ་བཟང་པོ་ཡིན། །ཕན་བཏགས་ལན་དུ་གནོད་པ་
-160



སྐྱེས་བུའི་རྣམ་འབྱེད་གཞོན་ནུའི་མགུལ་རྒྱན།
བསྐྱེལ། །བྱས་པ་ཆུད་གསོན་དམན་ལ་སྡང་། །རང་བཞིན་ངན་པ་ཕག་ལྟ་བུ། །དེ་དག་སྐྱེས་
བུ་ངན་པ་ཡིན། །གང་གིས་ཚིག་དང་སྤྱོད་ལམ་ལས། །ཕ་རོལ་སེམས་ཀྱི་རྣམ་འགྱུར་ངོ༌། །
བཟང་ངན་བྱ་བ་ཁོང་དུ་ཆུད། །དེ་དག་སྐྱེས་བུ་སྤྱང་པོ་ཡིན། །ལེགས་ཉེས་བྱ་བ་མི་ཤེས་
བཞིན། །མང་པོའི་མདུན་སར་ཅལ་ཅོལ་སྨྲ། །གཞན་གྱིས་ཁ་འདྲུ་འཕྱ་བའི་གནས། །དེ་
དག་སྐྱེས་བུ་ལྡོམ་ཅོལ་(དཔེ་ལ་ལར་གཏོམ་ཆོལ་ཟེར་བ་སྣང་། ཡིན། །ལེགས་ཉེས་བྱ་བ་གང་བརྩམ་
ཡང་། །མ་གྲུབ་བར་དུ་ཁར་མི་འབྱིན། །གྲུབ་ཀྱང་ཟུར་ངོམ་མི་བྱེད་པ། །དེ་དག་སྐྱེས་བུ་
ཟབ་མོ་ཡིན། །བྱ་བ་གང་དང་གང་རྩོམ་ཡང་། །བསྒྲུབ་ཀྱི་སྟ་གོན་ཡུལ་ན་མེད། །གང་དང་
འཕྲད་པ་དེ་ལ་སྨྲ། །དེ་དག་སྐྱེས་བུ་ཡང་མོ་ཡིན། །ཧ་ཅང་ཕན་ལ་ཧ་ཅང་གནོད། །གང་
དང་གང་གི་ཅི་མཆིས་པ། །མི་བརྗེད་སེམས་ཀྱི་གྲུ་ན་འཆང་། །དེ་དག་སྐྱེས་བུ་ཡངས་མོ་ཡིན།།
ལེགས་ཉེས་བྱ་བ་ཕྲ་མོ་ཡང་། །བློ་ངོར་མི་ཤོང་ཀུན་ལ་འདྲི། །དལ་བར་མི་སྡོད་སྔགས་
སུ་བགྲངས། །དེ་དག་སྐྱེས་བུ་དོག་མོ་ཡིན། །གང་ཞིག་བྱ་བ་རྩོམ་པ་ན། །ཕྱིས་འབྱུང་སྐྱོན་
དང་ཡོན་ཏན་རྩི། །ལེགས་པར་གཏན་ལ་ཕབ་ནས་འཇུག །དེ་དག་སྐྱེས་བུ་ཞིབ་པོ་ཡིན། །
ལེགས་ཉེས་བྱ་བ་བློས་མི་འབྱེད། །བཅོལ་ཡང་མི་ཤེས་འདུ་ཤེས་བླུན། །རྒྱུ་མཚན་མེད་པར་
རྟུལ་པོར་འཇུག །དེ་དག་སྐྱེས་བུ་བ་གླང་ཡིན། །དྲན་པ་གསལ་ཞིང་ཐབས་ལ་མཁས། །རྗེ་
ལ་སྙིང་ཉེ་ངང་གིས་བརླིང་། །རང་བཞིན་དྲང་པོ་མདའ་ལྟ་བུ། །བློན་པོར་འོས་པའི་སྐྱེས་བུ་
ཡིན། །གྲོས་ཀྱི་གཙོ་བོ་ཟུར་ལ་འཇོག །རང་གི་འདོད་པ་ཕུགས་སུ་རྫོང་། །དོ་གལ་ཆེ་ན་རྗེ་
ལ་འཁུ། །འགོང་པོ་ལྟ་བུའི་སྐྱེས་བུ་ཡིན། །གཞུང་བཟང་བརྟན་ལ་ཕྱི་ཐག་རིང་། །གསང་
གྲོས་མི་སྨྲ་བསླུ་སེམས་མེད། །དགོས་དུས་ཟས་ནོར་ལྷུག་པར་གཏོང་། །གྲོགས་པོར་འོས་བ
པའི་སྐྱེས་བུ་ཡིན། །བདག་ཅག་དེ་དང་མཛའ་འོ་ཞེས། །གང་དང་ཕེབས་པར་སྨྲ་བའི་གཏམ།།
བཟུང་བཅད་མེད་པར་ཁྲོམ་དུ་འཆད། །དེ་དག་བུག་པ་ཟང་ཐལ་ཡིན། །འཁོར་འདབས་
-161



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཅུང་ཟད་ཉེས་ན་ཡང་། །ངག་ཏུ་མི་འདོན་ཁོག་ཏུ་སྐྱེམས། །བཟང་ངམ་ངན་རུང་བདག་གི་
ཞེས། །བྱམས་པས་སྐྱོང་བ་རྗེ་བོ་ཡིན། །ཅུང་ཟད་ཙམ་ལ་ཆད་པས་གཅོད། །མི་སྙན་ཚིག་གི་
ཆར་པ་འབེབས། །ཕན་མེད་གནོད་པ་འབའ་ཞིག་བྱེད། །རྗེ་ངན་འཁོར་གྱི་དགྲ་བོ་ཡིན། །
བློ་དང་ནུས་པ་མི་འཁུ་ཞིང་། །འབྱོར་དང་རང་དོན་མཐོང་ཚོལ་མེད། །སྒོ་གསུམ་བྱ་བ་
ཐམས་ཅད་ཀྱིས། །རྗེ་ལ་བསམ་པ་འཁོར་ཡིན་ནོ། །བཟའ་དང་བགོ་བས་ལེགས་བསྐྱངས་
ཀྱང་། །རྟག་ཏུ་འཁང་ཞིང་རྒྱུན་དུ་རྐུ། །རྗེ་ལ་མི་སེམས་བསམ་ངན་འཆང་། །འཁོར་ངན་དེ་
དག་གཞོམ་རྒྱུ་ཡིན། །ཡ་རབས་དམ་པའི་འཇུག་ངོགས་མཐོང་། །ཞིབ་ཏིག་ཆེ་ལ་བག་དང་
ལྡན། །སོ་ནམ་བརྩོན་ཞིང་འཁོར་སྐྱོང་མཁས། །གསོག་འཇོག་ཤེས་པ་གཉེར་པ་སྟེ། །བྱ་
བ་མི་མཁས་སྤྱོད་པ་རྩིང་། །ཤེས་རིག་མི་གསལ་ཆང་ལ་དགའ། །སང་གི་བྱ་བ་གནངས་སུ་
ལུས། །ཞིབ་ཚགས་མེད་པ་གྲྭ་པ་ཡིན། །བག་ཡོད་སོས་དལ་སྤྱོད་ལམ་མཛེས། །སྒྱུ་མེད་
སེམས་བརྟན་རྗེ་ལ་བསམ། །ཡིག་རྩིས་ལ་སོགས་རིག་བྱེད་མཁས། །བློ་གསང་ངག་ཉུང་ཉེ་
གནས་ཏེ། །ཡིག་རྩིས་མི་ཤེས་ངང་གིས་བླུན། །ཕྱི་ནང་མི་ཤེས་སྨྲ་བ་མང་། །རྗེ་ཡི་དྲུང་དུ་
ཤབ་ཤིབ་འཆད། །དེ་འདྲ་འཁོར་གྱི་གཏོར་ཤིང་ཡིན། ཁོག་ཡངས་བག་ཡོད་འདུ་ཤེས་གྲུང་།།
གཉེན་དང་ཉེ་དུའི་སེམས་འཛིན་ཤེས། །སོ་ནམ་བརྩོན་ཞིང་བཀལ་ཐགས་མཁས། །བུ་ཁྱོ་
བཀུར་བ་ཆུང་མ་སྟེ། །སོ་ནམ་མི་བརྩོན་ཟ་ལ་དགའ། །ཤེས་མེད་གདོང་ལ་བྱི་དོར་རེམ། །
རྟག་ཏུ་ཁྱོ་མིན་གྲོགས་གཞན་འཚོལ། །དེ་ཀུན་འདྲེ་མོ་མངོན་སུམ་ཡིན། །སྐྱེས་བུའི་རྣམ་
འབྱེད་བཤད་པ་གཞོན་ནུའི་མགུལ་རྒྱན་ལས། རྒྱས་པར་བཤད་པའི་ལེའུ་སྟེ་གཉིས་པའོ།། །།
དེ་ལྟར་བཤད་པ་དེ་དག་ལ། །བློ་གྲོས་ལྡན་པའི་སྐྱེས་བུ་ཡིས། །བར་མ་རྣམས་ནི་
བཏང་སྙོམས་བཞག །བཟང་ངན་གཉིས་ལ་བླང་དོར་བྱ། །བློ་གྲོས་གསལ་ཞིང་ཐབས་ལ་
མཁས། །གཞན་ལ་གཞན་ཕན་འོད་ཟེར་འགྱེད། །ཉི་མ་ལྟ་བུའི་སྐྱེས་བུ་དེ། །བཏང་སྙོམས་
-162



སྐྱེས་བུའི་རྣམ་འབྱེད་གཞོན་ནུའི་མགུལ་རྒྱན།
མི་བཞག་དང་དུ་བླང་། །ཟོལ་སྤྱོད་སྤྲིན་གྱིས་མ་བསྒྲིབས་ཤིང་། །དྲང་བརྟན་གཉིས་ཀྱི་རི་
བོང་འཛིན། །ཟླ་བ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང་། །དབྱེན་དང་
ཕྲ་མས་མི་འགུལ་ཞིང་། །ངོ་བསྟོད་རླུང་གིས་མི་བསྐྱོད་པ། །ལྷུན་པོ་ལྟ་བུའི་སྐྱེས་བུ་དེ། །བཏང་
སྙོམས་མི་བཞག་དང་དུ་བླང༌། །གཞན་གྱིས་རང་བཞིན་གཏིང་དཔག་དཀའ། །བློ་དང་རིག་
པའི་རླབས་དང་ལྡན། །རྒྱ་མཚོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང་། །
ཕན་འདོད་འབྲས་བུའི་ཁུར་དང་ལྡན། །ཚ་གདུང་སེལ་བའི་བསིལ་གྲིབ་ཅན། །ལྗོན་ཤིང་ལྟ་
བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང་། །ཉེས་སྤྱོད་འཇོམས་པའི་མཆེ་སྡེར་
ཅན། །བག་ཡོད་གཡུ་ཡི་རལ་པ་འཛིན། །སེང་གེ་ལྟ་བུའི་སྐྱེས་བུ་དེ། །བཏང་སྙོམས་མི་
བཞག་དང་དུ་བླང་། །བསླབ་གསུམ་གསེར་གྱི་དྲ་བས་གཡོགས། །ཡོན་ཏན་ནོར་བུའི་མགུལ
རྒྱན་ཅན། །གླང་པོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང་། །ནང་དུ་ཤེས་
རིག་དྲན་པ་གསལ། །ཕྱི་ན་བླང་དོར་རི་མོ་བཀྲ། །སྟག་མོ་ལྟ་བུའི་སྐྱེས་བུ་དེ། །བཏང་སྙོམས་
མི་བཞག་དང་དུ་བླང་། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། བླང་
བྱའི་སྐྱེས་བུ་བསྟན་པའི་ལེའུ་སྟེ་གསུམ་པའོ།། །།
གང་དང་ཅུང་ཟད་འཁོན་པ་ན། །མི་སྨྲ་སེམས་ཀྱི་དཀྱིལ་དུ་བཞག །སྐབས་སུ་
བབ་ན་རྡུལ་དུ་རློག །དུག་སྤྲུལ་ལྟ་བུའི་སྐྱེས་བུ་སྤང་། །རང་བཞིན་མི་བཟང་རྩུབ་འགྱུར་ཆེ།།
རྟག་ཏུ་གནོད་སེམས་འབའ་ཞིག་འཆང་། །ངན་གྱི་གཏོང་ས་ཕྱི་ནང་མེད། །བཙན་དུག་ལྟ་
བུའི་སྐྱེས་བུ་སྤང་། །སྙན་པར་སྨྲ་ཞིང་ཞི་དུལ་ཆེ། །སྤྱོད་པ་བཟང་པོའི་ཚུལ་བཟུང་ནས། །
དུས་ལ་བབ་ན་རྩུབ་འགྱུར་སྟོན། །བྱི་ལ་ལྟ་བུའི་སྐྱེས་བུ་སྤང་། །ཕྱི་ནང་མི་ཤེས་ཀུན་ལ་
རྒོལ། །བཟའ་བཏུང་ཙམ་གྱིས་འབྲིད་པར་སླ། །གཙང་བཙོག་མེད་པའི་བརྟུལ་ཞུགས་འཛིན།
ཁྱི་རྒན་ལྟ་བུའི་སྐྱེས་བུ་སྤང་། །འཁོས་མེད་རྟག་ཏུ་རྒྱུ་འགྲུལ་མང་། །སྙིང་མེད་གཞན་ལ་
-163



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཉམས་དྲོད་སྐྱེལ། །ཀླད་མེད་ཁ་ཟས་རྟག་ཏུ་འཚོལ། །ཝ་སྐྱེས་ལྟ་བུའི་སྐྱེས་བུ་སྤང་། །ཚོད་
ཆུང་དྲོད་མེད་ཕྱི་ཐག་ཐུང་། །རང་མཚང་ངན་པ་གཞན་ལ་བསྐུ། །མདོག་ངན་སྟོན་པའི་སྐད་
ངན་ཅན། ཁྭ་ཏ་ལྟ་བུའི་སྐྱེས་བུ་སྤང་། །གཞན་གྱིས་མི་བརྩི་རང་གིས་བརྩི། །འབྱོར་མེད་
གོས་སོགས་འཕྱོར་ལ་དགའ། ཁང་ཁ་བསྐོར་ཞིང་གླུ་ཆུང་ལེན། ཁྱིམ་བྱ་ལྟ་བུའི་སྐྱེས་བུ་
སྤང་། །རྟག་ཏུ་དམན་པའི་ལས་སྤྱོད་ཅིང་། །རྒྱུ་མཚན་མེད་པར་འོ་དོད་འདེབས། །བག་མེད་
སྤྱོད་པའི་རྟོལ་ཅོལ་ཅན། །བོང་བུ་ལྟ་བུའི་སྐྱེས་བུ་སྤང་། །ལས་སུ་སྡིག་སྤྱོད་གཞན་ལ་རྐུ། །
སེམས་ངན་སྤྱོད་ངན་རང་བཞིན་ངན། །རྣམ་ཐར་ངན་པ་གཞན་ལ་བསྒོ། །རིམས་ནད་ལྟ་བུའི་
སྐྱེས་བུ་སྤང་། །དོན་དུ་བཟའ་བཏུང་འབའ་ཞིག་གཉེར། །གང་ལ་བརྟེན་པ་དེ་ལ་གནོད། །
སྤྱོད་པ་མི་གཟོབ་འགྲོ་ལ་དགའ། ཁྱི་ཤིག་ལྟ་བུའི་སྐྱེས་བུ་སྤང་། །སྐྱེས་བུའི་རྣམ་འབྱེད་བཤད་
པ་གཞོན་ནུའི་མགུལ་རྒྱན་ལས། སྤང་བྱའི་སྐྱེས་བུ་བཤད་པའི་ལེའུ་སྟེ་བཞི་པའོ།། །།
དེ་ལྟར་སྐྱེས་བུའི་རྣམ་འབྱེད་དང་། །དེ་ལ་བླང་དོར་བཤད་མོད་ཀྱང་། །བློ་
གྲོས་ལྡན་པས་ཤེས་མོད་ཀྱི། །བླུན་པོ་རྣམས་ཀྱིས་དེ་ལྟར་མིན། །མིག་སོགས་སྐྱོན་དང་བྲལ་
བ་ཡིས། །གཟུགས་རྣམས་དབྱེ་བ་སོ་སོར་འབྱེད། །དོན་ལ་ཇི་ལྟར་གནས་པ་བཞིན། །ནང་
དུ་དེ་ཡི་རྣམ་པ་འཆར། །མིག་སོགས་སྐྱོན་དང་བཅས་པ་དང༌། །ཕྱི་རོལ་ཡུལ་ལ་ལོག་པ་
འཇུག །ཟླ་བ་གཅིག་ལ་གཉིས་འཛིན་བཞིན། །རྣམ་པ་ཕྱིན་ཅི་ལོག་ཏུ་འཆར། །གང་གིས་དེ་
དེར་འཇོག་པ་ཡི། །རྒྱུ་མཚན་མཐོང་ན་མཁས་པ་འཇུག །ལྗོན་ཤིང་ཡལ་ག་ཆུར་ལྷུང་བས།།
བླུན་པོ་ཅལ་གྱི་རྗེས་སུ་འབྲངས། །མཁས་པ་མཁས་པ་ལ་དགའ་སྟེ། །བླུན་པོ་བླུན་པོ་ཉིད་
ལ་དགའ། །པདྨ་ཡིད་འོང་ཉི་མས་སྐྱོང་། །ཟླ་བའི་ཟེར་གྱིས་ཀུ་མུད་འབྱེད། །མི་གཙང་དྲི་ལ་
སྲིན་བུ་འཁོར། །རུལ་བའི་དྲི་ལ་ཤ་སྦྲང་འཁོར། །ཀྱེ་མ་ས་ཕྱོགས་མ་དག་པར། །ཤིན་ཏུ་སྐྱེ་
བོ་མ་དག་དགའ། །ཡན་ལག་བརྒྱད་ལྡན་ཆུ་བོ་སྤོང་། །བཤེས་སུ་ཁྱི་ཡི་ཆུ་ངན་ལེན། །བློ་༦
-164



སྐྱེས་བུའི་རྣམ་འབྱེད་གཞོན་ནུའི་མགུལ་རྒྱན།
རྨོངས་གཟུ་བོར་མི་གནས་ཤིང༌། །སྡུག་གསོག་བྱས་པའི་འབྱོར་པ་ཅན། །ལེགས་ཉེས་
དཔྱོད་པའི་ཤེས་མེད་པོ། །དེང་སང་བླུན་པོའི་ཀུན་སྤྱོད་མཚར། །ནོར་གྱིས་ནོར་འཚོལ་ཚོང་
པ་ལ། །གཡོ་སྒྱུ་ཆེ་ཞེས་སྨོད་པར་སྣང་། །བརྫུན་གྱིས་ནོར་འཚོལ་ཟོག་པོ་ལ། །ངོ་མཚར་ཆེ་
ཞེས་གཙུག་ན་མཆོད། །དྲང་པོར་སྨྲས་ན་འཁྱོག་པོར་འཛིན། །གཡོན་ཅན་བླ་མ་རིན་ཆེན་ལོ།།
རྟོག་དཔྱོད་ལྡན་པའི་སྐྱེས་བུ་ཡིས། །ཡོན་ཏན་མཆོག་དང་ལྡན་པ་ལེན། །ཡིད་འོང་པདྨའི་
རྫིང་བུ་ལ། །འདབ་ཆགས་ངང་པ་ངང་གིས་འཕྱོ། །ཤེས་རིག་མེད་པའི་བླུན་པོ་རྣམས། །
གཡོ་སྒྱུའི་ཚུལ་ལྟར་ཆོས་ལ་དད། །འབད་དེ་བཙལ་ཡང་ཁྱི་རྒན་གྱིས། །ལྷམ་ཀླད་ལས་
གཞན་ཅི་ཞིག་རྙེད། །བློ་ལྡན་མཁས་པས་གཞན་ལ་ཕན། །བསིལ་དྲོད་སྨན་གྱིས་ཚ་གྲང་
སེལ། །བློ་དམན་སྐྱེ་བོས་གཞན་ལ་གནོད། །སྡོང་དུམ་སྐམ་པོ་འཚིག་པའི་རྒྱུ། །ཀྱེ་མ་འཛམ་
གླིང་བྱང་ཕྱོགས་འདིར། །སྤང་བྱ་འགའ་ཡང་མ་སྤངས་ཤིང་། །རྟོགས་བྱ་འགའ་ཡང་མ་
རྟོགས་པས། །ཀུན་མཁྱེན་ཐོབ་པའི་དུས་མི་སྣང་། །ཡ་མཚན་ཆེ་མོད་ཐུབ་པའི་བཀའ། །དྲི་
མེད་འབད་པས་ལེགས་རྟོགས་ལ། །རྒྱུ་འབྲས་གཉིས་ལ་ཡིད་ཆེས་པའི། །མཁས་
བཀའ་བཞིན་ཉམས་སུ་ལོངས། །སྙིགས་དུས་སྐྱེ་བོ་མི་སྲུན་པ། །ཡིན་ལུགས་སྨྲས་ ན་འཁོན་
འཛིན་སྐྱེ། །བཏང་སྙོམས་བཞག་ན་བསྟན་ལ་གནོད། །དེས་ན་འདི་ལ་ཇི་ལྟར་བགྱི། །ཀྱི་
ཧུད་དེང་སང་ཐུབ་པའི་བསྟན། །ནུབ་ཀྱི་རི་མགོར་ལྷུང་བ་ཡི། །འོད་ཟེར་སྟོང་ལྡན་ཉི་མ་
བཞིན། །རིང་པོར་མི་ཐོགས་ནུབ་པར་འགྱུར། །ལྷ་དང་བཅས་པའི་འཇིག་རྟེན་འདི། །སྨག་
རུམ་མུན་པ་ཉིད་དུ་འགྱུར། །དེ་བས་བློ་ལྡན་མཁས་པའི་ཚོགས། །ཡུད་ཙམ་བདག་ལ་
དགོངས་སུ་གསོལ། །སངས་རྒྱས་བསྟན་པའི་ཁུར་འཛིན་པས། ཁེ་རྙེད་འདུ་འཛིའི་རྩོལ་བ་
དོར། །གསུང་རབ་འོ་མའི་མཚོ་བསྲུབས་ལ། །ཐོས་བསམ་མར་གྱི་སྙིང་པོ་ལོངས། །རང་།
དོན་སྒྲུབ་པའི་བློ་དོར་ལ། །གཞན་ཕན་ཉི་མའི་འོད་ཟེར་ཕྱེ། །ཤེས་བཞིན་དྲན་པའི་གོས་
-165



སབརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གྱོན་ལ། །རིན་ཆེན་བསྟན་པའི་རྒྱལ་མཚན་ཟུངས། །འདི་སྐད་སྨྲས་པའི་བཙུན་པ་ངས།
ཁྱད་པར་གསུམ་ལྡན་བླ་མ་བསྟེན། །བྱེད་པ་གཉིས་ལྡན་གསུང་རབ་མཉན། །བླང་དོར་ཚུལ་
ལ་བློ་མིག་འབྱེད། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། མཁས་
རྨོངས་ཀྱི་ཁྱད་པར་དང་། མཁས་པ་ཅུང་ཟད་བསྐུལ་བའི་ལེའུ་སྟེ་ལྔ་པའོ།། །།
བདག་གིས་འདི་སྐད་སྨྲས་པའི་གཏམ། །འགའ་ཡི་རྣ་བར་ལྷུང་བ་ནི། །བཞིན་
རས་པདྨའི་ནགས་ཚལ་དག །ཟླ་བའི་འོད་ཀྱིས་ཕོག་པ་འདྲ། །དྲང་པོར་སྨྲས་པའི་ངག་གི་
མདའ། །མ་མདའ་ཆེད་དུ་བརྒྱབ་པ་འདྲ། །གང་ལ་ཕོག་པ་དེ་ཡི་མཚང་། །རང་ནོར་བཞིན་
དུ་ངོས་ལེན་བྱས། །མཁས་པའི་བློ་གྲོས་གཏེར་ཆེན་ལས། །སྐྱེས་བུའི་རྣམ་འབྱེད་བཤད་པ་
གང་། །བློ་གསལ་ཀུན་དགའི་མིང་ཅན་གྱིས། །གཟུར་གནས་དྲང་པོའི་བསམ་པས་སྦྱར།
དེ་ལྟར་གཞོན་ནུའི་མགུལ་རྒྱན་མཆོག །མཆོག་འདི་ལེགས་བཤད་སྣང་བའི་དཔལ། །
དཔལ་ལྡན་རྒྱལ་བའི་གསུང་རབ་ཀུན། །ཀུན་ནས་རྒྱ་ཆེར་རྒྱས་གྱུར་ཅིག །བློ་ཀ་འདི་དཔེ་
ལ་ལར་མི་སྣང་། དེ་ལས་བྱུང་བའི་དགེ་བ་དང་། །གཞན་ཡང་དགེ་བ་མ་ལུས་པ། །འཁོར་
གསུམ་ཡོངས་སུ་དག་པའི་བློས། །བླ་མེད་བྱང་ཆུབ་ཆེན་པོར་བསྔོ། །སྐྱེས་བུའི་རྣམ་འབྱེད་
བཤད་པ་གཞོན་ནུའི་མགུལ་རྒྱན་ཞེས་བྱ་བ། ཤཱཀྱའི་དགེ་སློང་རིགས་པ་སྨྲ་བ་ཀུན་དགའ་
རྒྱལ་མཚན་དཔལ་བཟང་པོས་དཔལ་ལྡན་ས་སྐྱའི་གཙུག་ལག་ཁང་དུ་སྦྱར་བ་རྫོགས་སོ།། །།
-166



ལེགས་པར་བཤད་པ་རིན་པོ་ཆེའི་གཏེར།
༄༅། །ལེགས་པར་བཤད་པ་རིན་པོ་ཆེའི་གཏེར་ཞེས་བྱ་བའི་
བསྟན་བཅོས་བཞུགས་སོ། །
འཇམ་དབྱངས་བླ་མ་ས་སྐྱ་པཎྜི་ཏས་མཛད།
༄༅། །རྒྱ་གར་སྐད་དུ། སུ་བྷཱ་ཥི་ཏ་རཏྣ་ནི་དྷེ་ནཱ་མ་ཤཱསྡུ། བོད་སྐད་དུ། ལེགས་
པར་བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས། འཕགས་པ་འཇམ་དཔལ་
གཞོན་ནུར་གྱུར་པ་ལ་གུས་པས་ཕྱག་འཚལ་ལོ། །ལྷ་ཡི་མཆོག་དང་ཀླུ་དབང་གྲུབ་པ་རིག་
འཛིན་གཙོ། །དྲང་སྲོང་རྒྱས་པ་གྲོག་མཁར་བ་དང་རྐང་མིག་སོགས། །ཀུན་ནས་དགའ་
བའི་གཙུག་གི་ནོར་བུས་ཞབས་མཆོད་པ། །འགྲོ་བའི་གཙོ་བོ་ཀུན་མཁྱེན་དེ་ལ་བདག་ཕྱག་
འཚལ། །རིགས་པས་དཔྱད་ན་ཆོས་ལུགས་མི་འགལ་ཞིང་། །འཇིག་རྟེན་བྱ་བ་ཀུན་ནས་
ལེགས་བསྒྲུབ་པ། །དམ་པ་རྣམས་ཀྱི་སྤྱོད་ཚུལ་ཅི་འདྲ་ཞིག །བཤད་པ་འདི་ནི་ལེགས་
བཤད་རིན་ཆེན་གཏེར། །མཁས་པ་ཡོན་ཏན་མཛོད་འཛིན་པ། །དེ་དག་ལེགས་བཤད་རིན་
ཆེན་སྡུད། །རྒྱ་མཚོ་ཆེན་པོ་ཆུ་བོའི་གཏེར། །ཡིན་ཕྱིར་ཆུ་བོ་ཐམས་ཅད་འབབ། །སྐྱེ་བོ་ཡོན་
ཏན་ཡོད་མེད་པའི། །བླང་དོར་བློ་གྲོས་འབྱེད་ལ་མཁས། །རྡུལ་དང་འདྲེས་པའི་ལྕགས་ཕྱེ་
རྣམས། ཁབ་ལེན་རྡོ་ཡིས་ལེན་པར་ཤེས། །ལེགས་བཤད་མཁས་པའི་བློ་གྲོས་ཀྱིས། །གོ་
ཡི་བླུན་པོས་དེ་ལྟ་མིན། །ཉི་མའི་འོད་ཟེར་ཤར་བ་ན། །འབྱུང་པོའི་བྱ་རྣམས་ལོང་བར་
འགྱུར། །ཤེས་རབ་ལྡན་པས་ཉེས་པ་དག །སེལ་བར་ནུས་ཀྱི་བླུན་པོས་མིན། །ནམ་མཁའ་
ལྡིང་གིས་དུག་ཅན་སྦྲུལ། །གསོད་པར་ནུས་ཀྱི་ཁྭ་ཏས་མིན། །བློ་གྲོས་ཆེན་པོ་རྒུད་ན་ཡང་།།
-167



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བོ་ལྷག་པར་བློ་གྲོས་སྟོབས་ལྡན་འགྱུར། །རི་དྭགས་རྒྱལ་པོ་བཀྲེས་པ་ན། །གླང་ཆེན་སྤྱི་
མྱུར་དུ་འགེམས། །མཁས་པ་བརྩད་ཅིང་མ་དྲིས་པ། །དེ་ཡི་བར་དུ་གཏིང་མི་དཔོགས། །
རྔ་ལ་དབྱུ་གུས་མ་བསྣུན་པ། །དེ་སྲིད་གཞན་དང་ཁྱད་ཅི་ཡོད། །རིག་པ་ནངས་པར་འཆི་
ཡང་བསླབ། །ཚེ་འདིར་མཁས་པ་མ་གྱུར་ཀྱང་། །སྐྱེ་བ་ཕྱི་མར་བཅོལ་བ་ཡི། །ནོར་ལ་རང་
ཉིད་ལེན་པ་འདྲ། །ཡོན་ཏན་ལྡན་ན་སྐྱེ་བོ་ཀུན། །མ་བསྡུས་པར་ཡང་རང་ཉིད་འདུ། །དྲི་པ
ལྡན་མེ་ཏོག་རྒྱང་རིང་ཡང་། །བུང་བ་སྤྲིན་གྱི་ཚོགས་བཞིན་འཁོར། །མཁས་པ་ཡོན་ཏན་
ཀུན་བསླབས་པ། །མཐར་ཕྱིན་གཅིག་གིས་འཇིག་རྟེན་གསལ། །བློ་ངན་ཤེས་པ་མང་ན་
ཡང་། །རྒྱུ་སྐར་བཞིན་དུ་གསལ་མི་ནུས། །མཁས་པ་ཡོན་ཏན་དཔག་མེད་ཀྱང་། །གཞན་
གྱི་ཡོན་ཏན་ཆུང་ངུའང་ལེན། །དེ་ལྟར་རྒྱུན་དུ་སྤྱད་པ་ཡིས། །མྱུར་དུ་ཐམས་ཅད་མཁྱེན་
པར་འགྲོ། །མཁས་པ་ཤེས་རབ་ཀྱིས་བསྲུངས་ན། །དགྲ་བོ་མང་ཡང་ག་ལ་ཚུགས་ །
འཕགས་རྒྱལ་གྱི་ནི་བྲམ་ཟེའི་བུ། །གཅིག་པུས་དགྲ་བོའི་ཚོགས་ཀུན་བཅོམ། །བློ་ཆུང་གྲོས་
ཉེས་འཁྲུགས་པའི་ཚེ། །བློ་ལྡན་ཐབས་ཀྱིས་བདེ་བར་གསོ། །ཆུ་ཀླུང་རྙོག་པས་ཆུད་གཟན་
པ། །ཆུ་མདངས་ནོར་བུས་དྭངས་པར་བྱེད། །མཁས་པ་ཇི་ལྟར་ཐབས་རྡུགས་ཀྱང་། །བླུན་
པོ་འཇུག་པའི་ལམ་མི་འགྲོ། །ཆར་སྡོད་བྱེའུ་སྐོམ་ན་ཡང་། །ས་ལ་འབབ་པའི་ཆུ་མི་འཐུང་།།
ཤེས་རབ་ལྡན་པ་མགོ་བསྐོར་ཡང་། །བྱ་བའི་ཆ་ལ་རྨོངས་མི་འགྱུར། །སྲོག་ཆགས་གྲོག་མ་
མིག་མེད་ཀྱང་། །མིག་ལྡན་གཞན་ལས་ལྷག་པར་མགྱོགས། །བློ་གྲོས་ལྡན་པ་གཉིས་
བགྲོས་ན། །བློ་གྲོས་ལེགས་པ་གཞན་འབྱུང་སྲིད། །ཡུང་བ་དང་ནི་ཚ་ལ་ལས། ཁ་དོག་
གཞན་ཞིག་སྐྱེ་བར་འགྱུར། ཁོང་མཛངས་བསོད་ནམས་བསགས་པའི་མི། །གཅིག་པུ་ཡིན་
ཡང་ཀུན་ལས་རྒྱལ། །རི་དྭགས་རྒྱལ་པོ་སེང་གེ་དང༌། །འཁོར་ལོས་སྒྱུར་ལ་གྲོགས་མི་
དགོས། །ཐབས་ལ་མཁས་ན་ཆེན་པོ་ཡང་། །བྲན་དུ་བཀོལ་བར་ག་ལ་དཀའ། །མཁའ་
-168



ལེགས་པར་བཤད་པ་རིན་པོ་ཆེའི་གཏེར།
ལྡིང་མཐུ་རྩལ་ཆེ་ན་ཡང་། །གོས་སེར་ཅན་གྱི་བཞོན་པར་འགྱུར། །འཇིག་རྟེན་འདི་དང་ཕ་
རོལ་གྱི། །བདེ་བ་བསྒྲུབ་པ་ཤེས་རབ་ཡིན། །རྒྱལ་བུ་ཟླ་བའི་ཤེས་རབ་ཀྱིས། །བྲན་བཟང་
འདི་དང་ཕྱི་མར་བསྐྱབས། །དཔའ་ཞིང་མཐུ་རྩལ་ཆེ་ན་ཡང་། །མཁས་པ་མིན་པས་དཔའ་
མི་ཐོབ། །འབྱོར་བ་ཐོབ་པར་གྱུར་ན་ཡང་། །བསོད་ནམས་མེད་ན་ག་ལ་རྟག །ཡོན་ཏན་
སྐྱོན་གཉིས་སུས་ཀྱང་གསལ། །འདྲེས་པ་འབྱེད་ཤེས་མཁས་པ་ཡིན། །ཆུ་ལས་འོ་མ་དང་
པས་ཕྱེད། །བ་ལས་འོ་མ་ཀུན་གྱིས་ལོང་། །སྨྲས་ཤིང་བསྐུལ་བར་གྱུར་པ་ན། །དུད་འགྲོ་
ལ་ཡང་གོ་བ་སྐྱེ། །མ་བསྐུལ་གཞན་གྱིས་མ་སྨྲས་པར། །བསམ་པ་ཤེས་ན་མཁས་པ་ཡིན།།ཁེ
བློ་དང་ལྡན་ན་མ་སྨྲས་ཀྱང་། །རྣམ་འགྱུར་ཉིད་ལས་བསམ་པ་གོ །བལ་པོའི་སེའུ་མ་ཟོས་
ཀྱང་། ཁ་དོག་ཉིད་ལས་བྲོ་བ་ཤེས། །མཁས་པ་རང་གི་ཡུལ་བས་ཀྱང་། །ཡུལ་ཁམས་
གཞན་ན་མཆོད་པ་ཐོབ། །ནོར་བུ་གཞན་དུ་བྲིན་པ་ཙམ། །རྒྱ་མཚོའི་གླིང་དུ་ག་ལ་བྲིན། །
མཁས་པ་སློབ་པའི་དུས་ན་སྡུག །བདེ་བར་སྡོད་ལ་མཁས་མི་སྲིད། །བདེ་བ་ཆུང་ལ་ཆགས་
པ་དེས། །ཆེན་པོའི་བདེ་བ་ཐོབ་མི་སྲིད། །བློ་དང་ལྡན་ན་ཉམ་ཆུང་ཡང་། །སྟོབས་ལྡན་
དགྲ་བོས་ཅི་བྱར་ཡོད། །རི་དྭགས་རྒྱལ་པོ་སྟོབས་ལྡན་ཡང་། །རི་བོང་བློ་དང་ལྡན་པས་
བསད། །སེམས་ཅན་གཞན་དང་རྗེས་མཐུན་པའི། །སྤྱོད་པ་ཤེས་ན་མཁས་པ་ཡིན། །དུད་
འགྲོ་ཡིན་ཡང་རིགས་མཐུན་རྣམས། ཁྱུ་གཅིག་ཏུ་ནི་མི་གནས་སམ། །ངེས་པར་འབྱུང་བའི་
བྱ་བ་འགའ། །མ་གྲུབ་པ་ན་དཔྱོད་པའི་ཚེ། །མཁས་རྨོངས་གཉིས་ཀྱི་ཁྱད་པར་ཤེས།
གྲུབ་ནས་དཔྱོད་པ་བླུན་པོའི་ཚུལ། །མཁས་པ་རྣམས་ཀྱིས་དཔྱད་པ་ཡི། །ཤེས་བྱ་ཤེས་ན་
མཁས་པར་བགྲང་། །བ་ལང་རྒན་གཞོན་དཔྱོད་པ་ལ། །བླུན་པོ་མཁས་ཀྱང་ཡོན་ཏན་མིན།།
རྒྱ་མཚོ་ཆུ་ཡིས་མི་ངོམས་ཤིང༌། །རྒྱལ་པོའི་བང་མཛོད་ནོར་གྱིས་མིན། །འདོད་ཡོན་སྤྱད་
པས་མི་ངོམས་ཏེ། །མཁས་པ་ལེགས་བཤད་ཀྱིས་མི་ངོམས། །ལེགས་བཤད་བྱིས་པ་དག་
-169



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བ་མས་ལས་ཀྱང་། །མཁས་པ་རྣམས་ནི་ཡོངས་སུ་ལེན། །དྲི་ཞིམ་བྱུང་ན་རི་དྭགས་ཀྱི། །ལྟེ་བ་ལ་
ཀྱང་གླ་རྩི་ལེན། །ལེགས་པར་བཤད་པ་རིན་པོ་ཆེའི་གཏེར་ལས་མཁས་པ་བརྟག་པ་སྟེ་
རབ་ཏུ་བྱེད་པ་དང་པོའོ།།
རྟག་ཏུ་དམ་པའི་ཡོན་ཏན་རྣམས། །སྐྱེ་བོ་དམ་པས་ལྷག་པར་སྒྲོགས། །མ་ལ་ཡ་
ཡི་ཙནྡན་དྲི། །རླུང་གིས་ཕྱོགས་བཅུར་རྒྱས་པར་བྱེད། །དམ་པ་དཔོན་དུ་བསྐོས་གྱུར་ན། །
དོན་གྲུབ་པ་དང་བདེ་སྐྱིད་འཐོབ། །ནོར་བུ་རྒྱལ་མཚན་རྩེར་མཆོད་ན། །ཡུལ་ཕྱོགས་དགེ་
ཞེས་མཁས་རྣམས་སྒྲོགས། །རྒྱལ་ངན་གཞན་གྱིས་གཙེས་པ་ན། །ལྷག་པར་ཆོས་རྒྱལ་དྲན་
པར་འགྱུར། །རིམས་ཀྱིས་བཏབ་པའི་སེམས་ཅན་རྣམས། །གངས་ཆུ་འབའ་ཞིག་ཡིད་ལ་
བྱེད། །སྡིག་སྤྱོད་རྒྱལ་པོས་གཙེས་པ་ལ། །མི་དབང་ཆོས་རྒྱལ་ལྷག་པར་སྐྱོང་། །འབྱུང་པོའི་
གདོན་གྱིས་བཏབ་པ་ལ། །གསང་སྔགས་གྲུབ་པས་རྗེས་སུ་འཛིན། །དམ་པ་སྡིག་པ་ཆུང་
ཡང་སྤོང་། །དམན་རྣམས་ཆེན་པོའང་དེ་ལྟ་མིན། །ཞོ་ལ་རྡུལ་ཕྲན་འབྱར་བ་སེལ། །ཆང་ལ་
ཕབས་ཀྱང་ལྷག་པར་འདེབས། །སྐྱེ་བོ་དམ་པ་རྒུད་གྱུར་ཀྱང་། །སྤྱོད་པའི་ཁྱད་པར་ལྷག་
པར་མཛེས། །མེ་ནི་ཐུར་དུ་ཁ་བསྟན་ཀྱང་། །མེ་ལྕེ་གྱེན་དུ་འབར་བར་མཐོང་། །དམ་པ་
རྒྱང་ན་གནས་ན་ཡང་། །འཁོར་འདབས་ཕན་པས་རིང་ནས་སྐྱོང་། །མཁའ་ལ་སྤྲིན་ཆེན་
འཁྲིགས་པ་ཡིས། །ས་ཡི་ལོ་ཏོག་ཁྱད་པར་འཕེལ། །གསོན་ཚེ་སྙན་གྲགས་དགའ་བའི་རྒྱུ།།
འཇིག་རྟེན་གཞན་དུ་བསོད་ནམས་དགའ། །དེ་གཉིས་མེད་པའི་ནོར་ཙམ་གྱིས། །མཁས་
རྣམས་དགའ་བ་བསྐྱེད་མི་ནུས། །ཕྱི་རྗེས་རིང་དུ་བལྟ་བ་དང་། །བག་ཡོད་པ་ལ་བཟོད་སྲན་
ཆེ། །བརྩོན་འགྲུས་ཆེ་ཞིང་བརྟན་ལ་གྲིམས། །བྲན་གཡོག་ཡིན་ཡང་དཔོན་དུ་འགྱུར། །
སྦྱིན་ལ་རྟག་ཏུ་སེམས་སྤྲོ་བ། །དེ་ཡི་གྲགས་པ་རླུང་བཞིན་ལྡང་། །ཕོངས་པ་སློང་བ་འདུ་བ་ཆ་
བཞིན། །འབུལ་བར་འདོད་རྣམས་དེ་བས་མང་། །བྱིན་ནས་སླར་ཡང་མི་ལེན་ལ། །དམན་
-170



ལེགས་པར་བཤད་པ་རིན་པོ་ཆེའི་གཏེར།
པའི་བརྙས་པ་དང་དུ་ལེན། །ཕན་པ་ཆུང་ངུའང་མི་བརྗེད་པ། །བདག་ཉིད་ཆེན་པོའི་ཆེ་
རྟགས་ཡིན། །དམ་པའི་ཡོན་ཏན་སྦས་གྱུར་ཀྱང་། །འཇིག་རྟེན་ཀུན་ལ་ཁྱད་པར་གསལ། །
སྣ་མའི་མེ་ཏོག་ལེགས་བཀབ་ཀྱང་། །དྲི་ཞིམ་ཀུན་ཏུ་ཁྱབ་པར་འགྱུར། །རྒྱལ་པོ་རང་ཡུལ་
ཆེ་བ་ཙམ། །དམ་པ་གང་དུ་ཕྱིན་སར་བཀུར། །མེ་ཏོག་ཕལ་ཆེར་ཉིན་རེའི་རྒྱན། །གཙུག་
གི་ནོར་བུ་གང་དུའང་མཆོད། །ལྗོན་ཤིང་དུད་པ་འབྲས་བུ་མང་། །རྨ་བྱ་དུལ་བ་མཇུག་སྒྲོ་
བཟང་། །རྟ་མཆོག་དུལ་བ་འགྲོས་མགྱོགས་ཏེ། །དམ་པ་དུལ་བ་མཁས་པའི་རྟགས། །
དམ་པ་རྣམས་དང་ཕལ་པ་ལ། །བྱས་པ་མཉམ་ཡང་དྲིན་མི་འདྲ། །ཞིང་ལ་ས་བོན་ཁྱད་མེད་
ཀྱང་། །ལོ་ཏོག་ཁྱད་པར་དཔག་ཏུ་མེད། །བདག་ཉིད་ཆེ་ལ་ཕན་བཏགས་ན། །ཅུང་ཟད་
ཙམ་ཡང་འབྲས་བུ་འབྱིན། །སྐྱུ་རུ་ར་ཞིག་བྱིན་པ་ལ། །ཆོས་རྒྱལ་བུ་དང་མཉམ་ལ་ལྟོས། །
བཟང་པོའི་ཆོ་རིགས་སྤྱོད་པས་བསྲུང་། །སྤྱོད་པ་ཉམས་ན་རིགས་དོན་མེད། །ཙནྡན་དྲི་
བཟང་སྐྱེ་བོ་དགའ། །དེ་བསྲེགས་སོལ་བ་སུ་ཞིག་ལེན། །ཆེན་པོ་རེ་ཞིག་རྒུད་གྱུར་ཀྱང་། །
དེ་ལ་གདུང་བ་བསྐྱེད་མི་དགོས། །ཟླ་བ་རེ་ཞིག་གཟས་ཟིན་ཡང་། །དེ་མ་ཐག་ཏུ་གྲོལ་བར་
འགྱུར། །ཆེན་པོས་དགྲ་ལ་བྱམས་བྱས་ན། །དགྲ་ཉིད་དེ་ཡི་དབང་དུ་འགྱུར། །མང་པོས་
བཀུར་བས་ཀུན་བསྐྱངས་པས། །ཀུན་གྱིས་རྒྱལ་པོར་དབང་བསྐུར་རོ། །དམ་པ་ཇི་ལྟར་
རྒུད་གྱུར་ཀྱང་། །སྡིག་དང་འདྲེས་པའི་ཟས་མི་ཟ། །སེང་གེ་བཀྲེས་ཀྱང་མི་གཙང་བའི། །
ངན་སྐྱུགས་ཟ་བར་མི་བྱེད་དོ། །དམ་པ་སྲོག་ལ་བབ་ན་ཡང་། །རང་བཞིན་བཟང་པོ་ག་ལ་
དོར། །ས་ལེ་སྦྲམ་ནི་བསྲེགས་བཅད་ཀྱང་། །དེ་ཡི་ཁ་དོག་ཉམས་མི་འགྱུར། །སྐྱེས་མཆོག་
རྣམས་ལ་དམན་པ་རྣམས། ཁྲོ་ཡང་ལན་དུ་ག་ལ་ཁྲོ། །ཅེ་སྤྱང་དྲེགས་པའི་སྐད་འབྱིན་ཡང༌།།
རི་དྭགས་རྒྱལ་པོས་སྙིང་རྗེས་སྐྱོང་། །བདག་ཉིད་ཆེ་ལ་སྐྱེ་བོ་རྣམས། །སྐྱོན་ཚོལ་འགྱུར་གྱི་
དམན་ལ་མིན། །འཕན་ཟེར་རིན་ཆེན་ལ་ལྟ་ཡི། །འགལ་དུམ་ལ་ནི་སུ་ཞིག་དཔྱོད། །
-171



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བསྟོད་པས་དགའ་བར་མི་འགྱུར་ལ། །སྨད་པས་མི་དགར་མི་འགྱུར་ཞིང་། །རང་གི་ཡོན་
ཏན་ལེགས་གནས་པ། །སྐྱེ་བོ་དམ་པའི་མཚན་ཉིད་ཡིན། །སྡིག་པ་དང་ནི་མཐུ་རྩལ་ལས།།
བྱུང་བའི་ལོངས་སྤྱོད་ལོངས་སྤྱོད་མིན། ཁྱི་དང་བྱི་ལ་འགྲངས་ན་ཡང་། །ངོ་ཚ་བོར་བའི་
རྣམ་ཐར་ཡིན། །འཁོར་ལ་ཕུན་སུམ་ཚོགས་གྱུར་ན། །རྗེ་དཔོན་ཉིད་ཀྱི་ཆེ་བ་ཡིན། །རྟ་
ལ་རྒྱན་དུ་བྱས་པ་དེ། །བདག་པོ་ཉིད་ལ་མི་མཛེས་སམ། །ཇི་ལྟ་ཇི་ལྟར་རྗེ་དཔོན་གྱིས། །
འཁོར་ལ་དྲིན་གྱིས་བསྐྱངས་གྱུར་པ། །དེ་ལྟ་དེ་ལྟར་འཁོར་གཡོག་རྣམས། །རྗེ་དཔོན་ཉིད་
ཀྱི་བྱ་བ་བསྒྲུབ། །བདག་ཉིད་ཆེན་པོ་གནས་པའི་སར། །མཁས་པ་གཞན་དག་སུ་ཡིས་
བརྩི། །མཁའ་ལ་ཉི་མ་ཤར་བ་ན། །རྒྱུ་སྐར་མང་ཡང་མཐོང་མི་འགྱུར། །ལེགས་པར་བཤད་
པ་རིན་པོ་ཆེའི་གཏེར་ལས་ཡ་རབས་བརྟག་པ་སྟེ་རབ་ཏུ་བྱེད་པ་གཉིས་པའོ།། །།
སྐྱེ་བོ་ངན་པ་འབྱོར་ཐོབ་ཀྱང་། །ལྷག་པར་སྤྱོད་པ་ངན་པར་འགྱུར། །འབབ་ཆུ་
ཇི་ལྟར་ལྡོག་གྱུར་ཀྱང་། །ཐུར་དུ་འབབ་པ་ཁོ་ནར་འདོད། །དམན་ལ་སྤྱོད་པ་བཟང་བྱུང་
ཡང་། །དེ་ནི་བཅོས་མའི་རྣམ་ཐར་ཡིན། །ཤེལ་ལ་ནོར་བུས་ཁ་བསྒྱུར་ཡང་། །ཆུ་དང་འཕྲད་
ན་རང་མདོག་སྟོན། །བླུན་པོས་བྱ་བ་ལེགས་གྲུབ་ཀྱང་། །སྟེས་དབང་ཡིན་གྱི་བསྒྲུབས་
པས་མིན། །སྲིན་བུའི་ཁ་ཆུ་དར་སྐུད་དུ། །འགྲོ་བ་མཁས་ནས་བྱུང་བ་མིན། །ཆེན་པོས་
འབད་ནས་བསྒྲུབས་པའི་གྲོས། །ངན་པས་སྐད་ཅིག་གཅིག་ལ་འཇོམས། །ཞིང་པས་ལོ་
ཟླར་འབད་པའི་ཞིང་། །སེར་བས་སྐད་ཅིག་རྡུལ་དུ་རློག །ངན་པ་ཕལ་ཆེར་རང་གི་སྐྱོན།།
གང་ཡིན་གཞན་ལ་འགོད་པར་བྱེད། ཁྭ་ཏས་མི་གཙང་ཟོས་པའི་མཆུ། །ས་གཙང་གཞན་
ལ་འབད་ནས་འཕྱིད། །བླུན་པོ་བྱ་བ་ལ་སྦྱར་ན། །དོན་ཉམས་དེ་ཡང་ཉམས་པར་འགྱུར།།
ཝ་སྐྱེས་རྒྱལ་པོར་བསྐོས་པ་ཡིས། །འཁོར་སྡུག་རང་ཡང་བསད་ཅེས་གྲགས། །རྨོངས་པ་
བདེ་བ་འདོད་བཞིན་དུ། །བྱ་བ་སྡུག་བསྔལ་འབའ་ཞིག་སྒྲུབ། །གདོན་གྱིས་བཏབ་པའི་སྐྱེ་.
-172



ལེགས་པར་བཤད་པ་རིན་པོ་ཆེའི་གཏེར།
བོ་འགའ། །སྡུག་བསྔལ་སྤང་ཕྱིར་ལྕེབས་པ་མཐོང་། །བློ་ངན་དྲང་པོ་ལ་ལས་རང་། །
བརླག་འགྱུར་ལ་ལས་གཞན་ལ་གནོད། །ནགས་ཀྱི་ཤིང་དྲང་རྩད་ནས་གཅོད། །མདའ་ཡི་
དྲང་པོས་ཕ་རོལ་གསོད། །རྟག་ཏུ་གཞན་དོན་མི་སེམས་པ། །དེ་ཡི་སྤྱོད་པ་ཕྱུགས་དང་
མཚུངས། །བཟའ་བཏུང་འབའ་ཞིག་དུད་འགྲོས་ཀྱང་། །བསྒྲུབ་པར་ནུས་པ་མ་ཡིན་ནམ།།
ཕན་དང་མི་ཕན་མི་དཔྱོད་ཅིང་། །བློ་དང་ཐོས་པ་མི་སྒྲུབ་པར། །ལྟོ་འགྲངས་འབའ་ཞིག་
དོན་གཉེར་བ། །སྤུ་མེད་པ་ཡི་ཕག་པ་ཡིན། །བླུན་པོའི་དབུས་ན་དགའ་ཞིང་བརྩེ། །
མཁས་པའི་མདུན་ན་ཞུམ་ཞིང་འཛུར། །ནོག་དང་ལྐོག་ཤལ་མེད་ན་ཡང་། །ཡ་སོ་ཅན་གྱི་
བ་ལང་ཡིན། །གང་ན་བཟའ་བཏུང་ཡོད་དེར་རྒྱུག །དགོས་པའི་བྱ་བ་བཅོལ་ཡང་འབྲོས།།
གཏམ་དང་བཞད་གད་ཤེས་ན་ཡང་། །མཇུག་མ་མེད་པའི་ཁྱི་རྒན་ཡིན། །རྨིག་རྗེས་ཆུ་
པ
ཡིས་དགང་སླ་སྟེ། །མཛོད་ཆུང་ནོར་གྱི་དགང་བར་སླ། །ཞིང་ཆུང་ས་བོན་གདབ་སླ་སྟེ། །བློ་
ཆུང་རིག་པ་མགུ་བ་སླ། །དྲེགས་བཅས་བླུན་པོ་ཁས་ལེན་ཅན། །ཆེན་པོ་ཡིན་ཡང་ཉམས་
པར་འགྱུར། །གོམ་པ་གང་གི་ས་བྱིན་པས། །སྟོབས་ལྡན་གྱིས་ནི་ས་གསུམ་ཤོར། །བློ་ཆུང་
སེམས་ལ་ཁོན་འཛིན་ཅན། །གནོད་པ་བས་ཀྱང་རྣམ་འགྱུར་སྔ། ཁྱི་ངན་དགྲ་བོ་མཐོང་བ་
ན། །རྨུགས་པའི་ཐོག་མར་ཀུ་ཅོ་འདོན། །བླུན་པོས་བསགས་པའི་སྡུག་བསྔལ་ཉིད། །མྱོང་
གི་སྤྱོད་པའི་བདེ་མི་མྱོང་། །ཡང་ཡང་མྱུལ་ཞིང་ལྟ་བ་ཡི། །འཇུངས་པའི་ནོར་ནི་བྱི་བ་འདྲ།།
བླུན་པོའི་གྲོང་དུ་མཁས་པ་བས། །སྤྲེའུ་འཛིན་པ་ཁྱད་པར་འཕགས། །སྤྲེལ་འཛིན་ཟས་
དང་ནོར་གྱིས་མཆོད། །མཁས་པ་ལག་པ་སྟོང་པར་འགྲོ། །ཡོན་ཏན་མེད་པའི་སྐྱེ་བོ་རྣམས།།
ཡོན་ཏན་ཅན་ལ་ལྷག་པར་སྡང་། །གངས་ཀྱི་ཡུལ་དུ་དགུན་སྐྱེས་པའི། །ལོ་ཏོག་ལྟས་ངན་
ཡིན་ཞེས་སྒྲོགས། །ཡོན་ཏན་ལོག་པར་སྦྱངས་པ་འགལ། །ལེགས་པར་སྦྱངས་པ་ཁྱད་དུ་
གསོད། །ཝ་བ་མེད་པའི་གླིང་ཕྲན་འགར། །ཡན་ལག་ཉམས་པའི་སྐྱོན་དུ་བྱེད། །ཆོ་ག་
-173



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཉམས་པ་བྱེད་པ་རྣམས། །ཆོ་ག་ཚང་བར་བྱེད་ལ་བརྙས། །ཙུ་ཏའི་ཡུལ་དུ་ཕྱིན་པ་ན། །
རྐང་གཉིས་པ་ལ་མིར་མི་བརྩི། །ཆོ་ག་ལོག་པར་སྒྲུབ་པ་འགའ། །ཡང་དག་ཆོ་ག་བྱེད་ལ་
གཤེ །སྐྱེས་བུ་ཁྱི་ཡི་མགོ་ཅན་རྣམས། །བཞིན་བཟང་བུད་མེད་ཡིན་ཞེས་བརྙས། །ལོག་
འཚོའི་ཟས་ནོར་རྙེད་པ་འགའ། །མཁས་པ་དབུལ་པོ་ཁྱད་དུ་གསོད། །སྤྲེལ་རྒན་རྣམས་
ཀྱིས་མི་བཟུང་ནས། །མཇུག་མ་མེད་ཅེས་བཞད་གད་བྱེད། །དེས་ན་ལས་ཀྱིས་མནར་བས་
ན། །མཁས་པ་བླུན་པོའི་ནང་དུ་འཁྱམས། །རླུང་གིས་བདས་པའི་མ་ལི་ཀ །དྲི་ཞིམ་ཕྱག་
དར་ཁྲོད་ན་རྗེ། །སྐྱོན་རྣམས་འབད་པས་འཛིན་བྱེད་ཅིང་། །ཡོན་ཏན་རྩ་ནས་མི་ཆགས་པ།།
སྐྱེས་བུ་ངན་པ་ཆུ་ཚགས་བཞིན། །ངན་པ་འཛིན་གྱི་བཟང་པོ་འཆོར། །ལེགས་ཉེས་དཔྱོད་
པའི་བློ་གྲོས་མེད། །མཁས་པའི་མདུན་སར་ཕྱིར་ཕྱོགས་སྐྱོད། །ཟས་ནོར་ཁོ་ནའི་གཏམ་
གྱིས་འདའ། །རྐང་གཉིས་པ་ཡི་ཕྱུགས་སུ་བཤད། །བློ་ཆུང་མང་དུ་འདུས་ན་ཡང་། །བྱ་བ་
ཆེན་པོ་སྒྲུབ་མི་ནུས། །རྩི་སྐྱང་མང་དུ་བསྡོམས་ན་ཡང་། ཁང་པའི་གདུང་མ་བཟོད་པར་
དཀའ། །མ་དཔྱད་པ་ལས་དོན་གྲུབ་པ། །བྱུང་ཡང་མཛངས་པར་སུ་ཞིག་རྩི། །སྲིན་བུ་དག་
གིས་ཟོས་པའི་རྗེས། །ཡི་གེར་བྱུང་ཡང་ཡིག་མཁན་མིན། །བློ་གྲོས་ཞན་པའི་འདོད་གཏམ་
དང་། །ཅང་ཤེས་མིན་པའི་རྟ་མཆོག་དང་། །གཡུལ་ངོར་ལྷུང་བའི་རལ་གྲི་རྣམས། །སུ་ཡི་
གྲོགས་འགྱུར་ངེས་པ་མེད། །ཤེས་རབ་མེད་པའི་བླུན་པོ་རྣམས། །མང་ཡང་དགྲ་ཡི་དབང་
དུ་འགྲོ། །གླང་ཆེན་སྟོབས་ལྡན་ཁྱུར་ལོངས་པ། །རི་བོང་བློ་ལྡན་གཅིག་གིས་བཏུལ། །
ཤེས་རབ་མེད་པའི་ལོངས་སྤྱོད་ཀྱང་། །ཕལ་ཆེར་རང་ལ་ཕན་པ་ཉུང་། །འདོད་འཇོ་བ་ཡི་
འོ་མ་ཡང་། །བེའུས་འཐུང་བ་བརྒྱ་ལམ་ཡིན། །བླུན་པོ་རྣམས་ཀྱིས་མཁས་པ་ཡང་། །པ
མཆོད་པར་འགྱུར་བའི་ངེས་པ་མེད། །ཉི་མ་ཤིན་ཏུ་འོད་གསལ་ལ། །འབྱུང་པོའི་གདོན་
རྣམས་མི་འབྲོས་སམ། །བླུན་པོ་ལོངས་སྤྱོད་གསོག་རྣམས་ལ། །གཉེན་གྱི་བསམ་པ་ག་ལ་
-174



ལེགས་པར་བཤད་པ་རིན་པོ་ཆེའི་གཏེར།
ཡོད། །སྡིག་སྡུག་གཏམ་ངན་ཁོ་ན་ཡིས། །བྱི་བ་བཞིན་དུ་བསགས་ནས་འཆི། །སྐྱེ་བོ་ངན་
པའི་ཚོགས་ནང་དུ། །ཡོན་ཏན་ལྡན་ཡང་ག་ལ་འཁུར། །སྦྲུལ་གདུག་གནས་པའི་ས་ཕྱོགས་
སུ། །སྒྲོན་མེ་གསལ་ཡང་འོད་མི་འབྱིན། །ལོངས་སྤྱོད་ཡོད་ཀྱང་ལས་ངན་གྱིས། །འཇུངས་
པས་སྤྱོད་པའི་རང་དབང་མེད། །རྒུན་འབྲུམ་སྨིན་པ་ཟ་བའི་ཚེ། ཁུ་ལ་མཆུ་ནད་རྒྱུན་ཏུ་
འབྱུང་། །རྒྱུན་དུ་གཞན་གྱིས་བསྐྱང་དགོས་པའི། །སྐྱེ་བོ་ནམ་ཞིག་ཅི་ནས་ཉམས། །བྱ་རོག་
གིས་ནི་བཟུང་བ་ཡི། །རུས་སྦལ་ས་ལ་ལྷུང་ཞེས་གྲགས། །བཟང་ངན་མི་ཤེས་དྲིན་བྱས་
བརྗེད། །ངོ་མཚར་གཏམ་ལ་མཚར་མི་འཛིན། །མངོན་སུམ་མཐོང་བ་སླར་ཡང་འདྲི། །
ཞུམ་ཞིང་རྗེས་འབྲང་བླུན་པོའི་རྟགས། །དྲོད་ཆུང་ཁ་ཡིས་དགྲ་བོ་འདུལ། །རྒྱང་ནས་མཐོང་
ན་ཅ་ཅོ་འབྱིན། །འཐབ་སར་འཕྲད་ན་ཐལ་མོ་སྦྱར། །རང་ཁྱིམ་སླེབ་ན་ང་རྒྱལ་སྨྲ། །སྡར་
མ་གྲོས་བྱེད་ཚེ་ན་དཔའ། ཁྲལ་བསྐོས་པ་ན་ནོར་རྩིས་འདེབས། །འགྲོ་དགོས་བྱུང་ན་ནད་
བུ་ལྡང་། །འཐབ་སར་རྒྱང་ནས་འབོད་ཅིང་བསྒོ། །བློ་ཆུང་ཅུང་ཟད་རྒྱལ་བས་ངོམས། །
གལ་ཏེ་ཕམ་ན་གཉེན་ལ་འཁང་། །གྲོས་ལ་འཚོགས་ན་འཐབ་རྩོད་སློང་། །གསང་གྲོས་
བྱས་ན་ལྐོག་ཏུ་སྨྲ། །གཡུལ་ངོར་རྒྱན་ལ་བྱི་དོར་བྱེད། །དགྲ་དང་ཕྲད་ན་རང་ཕྱོགས་སྦེད།།
འགྲོགས་ན་དགྲ་བས་གཉེན་ཕྱོགས་འཇིགས། །མཚོན་ཆ་དགྲ་ཡི་ལག་ཆར་འཕེན། །
དཔུང་ཚོགས་འགྲོ་ན་མཇུག་སྡུད་ལ། །ལྡོག་ན་དེ་ཡི་སྣ་འདྲེན་བྱེད། །བཟའ་བཏུང་མཐོང་
ན་ནན་གྱིས་འཇུག །དཀའ་བ་མཐོང་ན་ཐབས་ཀྱིས་འབྱོལ། །སྐྱེ་བོ་ངན་པའི་མཚན་ཉིད་
ལ། །བརྗོད་རྒྱུ་དུ་མ་ཡོད་མོད་ཀྱང་། །ངན་སྐྱུགས་ཁྲོན་པ་སུ་ཞིག་སློང་། །སྐྱུགས་པ་མཁས་
པ་སུ་ཞིག་མྱོང་། །མཆུ་བསྐྱོད་པ་ཡིས་བརྡ་སྤྲོད་ཅིང་། །སྨོས་པའི་ཚེ་ན་མིག་ཚུམས་བྱེད། །
རྣམ་ཐར་ཐོས་ན་འཁུན་འཆོར་བ། །གང་ལ་བྱུང་ཡང་ཐ་ཤལ་རྟགས། །ལེགས་པར་བཤད་
པ་རིན་པོ་ཆེའི་གཏེར་ལས་བླུན་པོ་བརྟག་པ་སྟེ་རབ་ཏུ་བྱེད་པ་གསུམ་པའོ།། །།བུ
-175



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དམན་པ་ལོངས་སྤྱོད་ཆེ་ན་ཡང་། །རིགས་ལྡན་རྒུད་པས་ཟིལ་གྱིས་གནོན།།
བཀྲེས་པ་སྟག་གི་ངར་སྒྲ་ཡིས། །སྤྲེའུ་ཤིང་གི་རྩེ་ལས་ལྷུང༌། །བླུན་པོའི་ཡོན་ཏན་ཁར་
འབྱིན་ཏེ། །མཁས་པའི་ཡོན་ཏན་ཁོང་དུ་སྦེད། །སོག་མ་ཆུ་ཡི་སྟེང་དུ་འཕྱོ། །ནོར་བུ་སྟེང་དུ་
བཞག་ཀྱང་འབྱིང་། །ཡོན་ཏན་ཆུང་རྣམས་ང་རྒྱལ་ཆེ། །མཁས་པར་གྱུར་ན་དུལ་བ་
གནས། །ཆུ་ཕྲན་རྟག་ཏུ་ཀུ་ཅོ་ཆེ། །རྒྱ་མཚོ་ཅ་ཅོ་ག་ལ་སྒྲོགས། །སྐྱེ་བོ་དམན་རྣམས་དམ་པ་
ལ། ཁྱད་གསོད་བྱེད་ཅིང་དམ་པས་མིན། །སེང་གེས་ཝ་ཚོགས་ལེགས་སྐྱོང་སྟེ། །ཝ་ཉིད་
ཝ་ཡི་རིགས་ལ་སྡང་། །དམ་པ་ཁྲོས་ཀྱང་བཏུད་ན་ཞི། །དམན་རྣམས་བཏུད་ན་ལྷག་པར་
རེངས། །གསེར་དངུལ་སྲ་ཡང་བཞུ་ནུས་ཀྱི། ཁྱི་ལུད་བཞུས་ན་དྲི་ངན་འབྱུང་། །མཁས་ལ་
ཡོན་ཏན་ཀུན་ལྡན་ཏེ། །བླུན་ལ་སྐྱོན་རྣམས་འབའ་ཞིག་ཡིན། །རིན་པོ་ཆེ་ལས་དགོས་རྒུ་
འབྱུང་། །སྦྲུལ་གདུག་ལས་ནི་ཉེས་ཀུན་སྐྱེད། །སྡིག་སྤྱོད་ནགས་ན་གནས་ཀྱང་ཉམས། །
དམ་པ་གྲོང་ན་གནས་ཀྱང་དུལ། །ནགས་ཀྱི་གཅན་གཟན་ཁྲོ་བ་དང་། །རྟ་མཆོག་གྲོང་
གནས་དུལ་བར་མཐོང་། །སྐྱེས་མཆོག་རང་གི་སྐྱོན་ལ་ལྟ། །སྐྱེ་བོ་ངན་པ་གཞན་སྐྱོན་ཚོལ།།
རྨ་བྱ་རང་གི་ལུས་ལ་རྟོག །སྲིན་བྱ་གཞན་ལ་ལྟས་ངན་གཏོང་། །དམ་པ་དུལ་བས་རང་
གཞན་སྐྱོང་། །ངན་པ་ རེངས་ པས་ རང་གཞན་སྡུག །འབྲས་ལྡན་ཤིང་གིས་རང་གཞན་
བསྲུང་། །ཤིང་སྐམ་རེངས་པས་རང་གཞན་སྲེག །འབྱོར་པའི་དུས་ན་ཐམས་ཅད་གཉེན། །
གལ་ཏེ་རྒུད་ན་ཀུན་ཀྱང་དགྲ། །རིན་ཆེན་གླིང་དུ་རིང་ནས་འདུ། །མཚོ་བསྐམས་པ་ན་སུ་
ཡང་སྤོང་། །བླུན་པོ་འབྱོར་པ་ཐོབ་ན་བདེ། །སྐྱེས་མཆོག་ཐམས་ཅད་བྱིན་ན་བདེ། །མཛེ་
ཅན་ཕྲུགས་ན་བདེ་བར་འཛིན། །མཁས་པ་མཛེ་ལ་འཇིགས་པར་ལྟ། །ཆེ་ལ་གནོད་བྱེད་
གྲོགས་སུ་འགྱུར། །དམན་ལ་གནོད་བྱེད་གནོད་པར་འགྱུར། །ནགས་མེ་རླུང་གིས་སྤོར་
མོད་ཀྱི། །དེ་ཡིས་སྒྲོན་མེ་ཆུང་ངུ་གསོད། །འདི་བཤེས་འདི་ནི་དགྲ་བོ་ཞེས། །བློ་གྲོས་ཆུང་
-176



ལེགས་པར་བཤད་པ་རིན་པོ་ཆེའི་གཏེར།
རྣམས་སོ་སོར་འབྱེད། །བློ་ཆེན་ཀུན་ལ་བྱམས་པ་ལ། །ཕན་བྱེད་གང་ཡིན་ངེས་པ་མེད། །
ཡོན་ཏན་ལྡན་པ་ཡོན་ཏན་ལ། །དགའ་ཡི་ཡོན་ཏན་མེད་རྣམས་མིན། །སྦྲང་རྩི་འཛིན་པ་མེ་
ཏོག་ལ། །དགའ་ཡི་ཤ་སྦྲང་དེ་ལྟ་མིན། །མཁས་པ་མཁས་པའི་ནང་ན་མཛེས། །བླུན་པོས་
མཁས་པ་ཇི་ལྟར་གོ །ཙནྡན་གསེར་བས་རིན་ཆེ་བ། །བླུན་པོས་སོལ་བར་བྱས་ལ་ལྟོས། །
མཁས་པ་རང་གིས་དཔྱོད་ཤེས་ཀྱི། །བླུན་པོ་གྲགས་པའི་རྗེས་སུ་འབྲང་། ཁྱི་རྒན་ཀུ་ཅོ་
འདོན་པ་ན། །རྒྱུ་མཚན་མེད་པར་གཞན་དག་རྒྱུག །མཁས་པ་ཤིན་ཏུ་རྒུད་ན་ཡང་། །
ལེགས་བཤད་གཏམ་གྱིས་གཞན་དགའ་བྱེད། །བླུན་པོ་འབྱོར་པར་གྱུར་ཚེ་ཡང་། །རྩོད་པ་
ཁོ་ནས་རང་གཞན་སྲེག །ཁ་ཅིག་སྨྲ་བས་གྲུབ་པར་རྩི། །ལ་ལ་མི་སྨྲ་དོན་ལ་འབད། ཁྱི་
རྒན་དགྲ་ལ་ཁུས་འདེབས་ཏེ། །ཆུ་སྐྱར་བྱི་ལ་སྒྲ་མེད་འཇབ། །དམ་པ་རྒོལ་ཡང་ཕན་པ་
སྒྲུབ། །སྐྱེ་བོ་ངན་པ་མཛའ་ཡང་གནོད། །ལྷ་རྣམས་ཁྲོ་བས་སེམས་ཅན་སྲུང་། །གཤིན་རྗེ་
འཛུམ་ཡང་ཕ་རོལ་གསོད། །སྐྱེ་བོ་དམ་པ་རིན་ཆེན་བཞིན། །རྣམ་པ་ཀུན་ཏུ་འགྱུར་ལྡོག་
མེད། །སྐྱེ་བོ་ངན་པ་སྲང་མདའ་བཞིན། །ཅུང་ཟད་ཙམ་གྱིས་མཐོ་དམའ་བྱེད། །བློ་མཐུན་
རིང་ན་གནས་ཀྱང་ཕན། །མི་མཐུན་ཉེ་ན་ལྷག་པར་འབྲལ། །འདམ་སྐྱེས་འདམ་གྱིས་མི་
གོས་ལ། །དེ་ཉིད་ཉི་མས་རྟག་ཏུ་སྐྱོང་། །ཇི་སྲིད་ངོ་ཚ་ཡོད་གྱུར་པ། །དེ་སྲིད་ཡོན་ཏན་རྒྱན་
གྱི་མཆོག །ངོ་ཚ་བརྒལ་ན་ཡོན་ཏན་ཉིད། །ཕྱོགས་སུ་བྱས་ཏེ་གཏམ་ངན་འཕེལ། །དམ་པ་
མ་བཅོལ་ལེགས་པར་སྟོན། །དམན་ལ་དྲིས་ཀྱང་ལོག་པར་ཤོད། །རྒྱལ་པོའི་སྲས་ལ་བརྙས་
ཀྱང་བརྩེ། །འཆི་བདག་མཆོད་ཀྱང་གསོད་པ་ཡིན། །གཅིག་ལ་ཕན་པར་འགྱུར་བ་ཡི། །བྱ་
བ་གཞན་ལ་གནོད་པ་སྲིད། །ཟླ་བ་ཤར་ན་ཀུ་མུ་ཏ། ཁ་འབྱེད་འགྱུར་གྱི་པདྨོ་ཟུམ། །ཉེས་
པ་ལས་ཀྱང་དོན་འགྲུབ་པ། །བྱུང་ཡང་མཁས་རྣམས་ག་ལ་སྨོན། །ལེགས་པར་བསྒྲུབས་
ཀྱང་སྐྱོན་སྲིད་མོད། །དེ་ལ་མཁས་རྣམས་ཁྲེལ་བ་མེད། །རྙེད་པ་ལ་ལ་རྙེད་པ་སྟེ། །རྙེད་པ་བ
མ
-177



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལ་ལ་དགྲ་བོ་ཡིན། །རྒོད་མ་མངལ་ལྡན་ནོར་འཕེལ་བྱེད། །དྲེའུ་མོ་སྦྲུམ་ན་འཆི་བ་རྙེད།།
དམ་པ་དབྱེ་དཀའ་འདུམ་སླ་སྟེ། །དམན་པ་དབྱེ་སླ་འདུམ་པ་དཀའ། །ལྗོན་ཤིང་དང་ནི་
སོལ་བ་ཡི། །བཅད་དང་སྦྱོར་བའི་ཁྱད་པར་ལྟོས། །ཉམ་ཆུང་གྱུར་ཀྱང་ཟོན་བྱས་ན། །ཆེན་
པོ་ཡིས་ཀྱང་གཞོམ་པར་དཀའ། །ཆེན་པོ་ཡིན་ཀྱང་བག་ཕེབས་ན། །ཉམ་ཆུང་རྣམས་ཀྱིས་
བརླགས་པ་མང་། །ནོར་གྱིས་འབྱོར་ན་སྟོབས་ཀྱང་འཕེལ། །ནོར་མེད་པ་ལ་སྟོབས་ཀྱང་
འབྲི། །བྱི་བ་དབྱིག་ལྡན་ནོར་ཕྲོགས་པས། །རྐུ་བའི་ནུས་པ་ཉམས་ཞེས་ཐོས། །མི་གང་
བསོད་ནམས་ལ་སྤྱོད་པ། །བཏང་ཡང་ལོངས་སྤྱོད་ཆར་བཞིན་འབབ། །བསོད་ནམས་མེད་
པའི་ལོངས་སྤྱོད་དེ། །བསགས་ཀྱང་སུ་ཡིས་ཟ་བ་སོམས། །དམ་པ་རེ་ཞིག་རྒུད་གྱུར་ཀྱང༌།།
ཟླ་བ་བཞིན་དུ་ཡར་ངོ་འབྱུང་། །དམན་པ་ལན་ཅིག་རྒུད་གྱུར་ན། །མར་མེ་བཞིན་དུ་མནལ་
བར་འགྱུར། །ཤེས་ལྡན་དགྲ་ལ་མིག་བསྲིངས་པས། །ཐ་མར་དགྲ་བོ་དབང་དུ་སྡུད། །དྲོད་
ཆུང་དགྲ་ལ་ལན་བྱས་པས། །དཀའ་བ་རྒྱུན་མི་འཆད་པ་ཐོབ། །མཁས་པས་ཤིན་ཏུ་ཉམ་ང་
བའི། །གནས་ལ་འཛུར་ན་དཔའ་རྟགས་ཡིན། །སེང་གེས་ཁྱུ་མཆོག་གསོད་པའི་ཚེ། །ར་ལ་
འཛུར་བ་ག་ལ་སྡར། །རྣམ་པ་ཀུན་ཏུ་མི་དཔྱོད་པར། །དགྲ་ལ་མཆོང་བ་བླུན་རྟགས་ཡིན།།
མར་མེའི་འོད་ལ་འཛིངས་པ་ཡིས། །སྦྲང་བུ་དཔའ་བར་འགྲོའམ་ཅི། །ངན་པ་རང་རྟེན་ཁྱད་
པར་འཇོམས། །དམ་པ་གང་ལ་བརྟེན་པ་སྲུང་། །སྲིན་བུ་རང་རྟེན་ཟད་ཟད་ཟ། །སེང་གེ་
རང་གི་ཡུལ་འཁོར་སྲུང་། །དམན་རྣམས་དགོས་པ་ཆུང་ངུ་གསང་། །གསང་དགོས་དགོས་
པ་མེད་པར་སྨྲ། །དམ་པ་དགོས་མེད་གསང་མི་འགྱུར། །གསང་དགོས་སྲོག་ལ་བབས་ཀྱང་
སྲུང་། །དམན་པ་འབྱོར་ན་དྲེགས་རྒྱུ་སྟེ། །དམ་པ་འབྱོར་ན་དུལ་བའི་རྒྱུ། །ཝ་སྐྱེས་འགྲངས་
ན་དྲེགས་པས་བརྒྱལ། །སེང་གེ་འགྲངས་ན་བདེ་བར་ཉལ། །དམ་པ་དང་ནི་དམན་པ་ཡི། །
སྤྱོད་པ་གཉིས་ཀ་གོམས་པའི་ཤུགས། །བུང་བ་མེ་ཏོག་ཚོལ་བ་དང་། །ངང་པ་ཆུར་འཇུག་
-178



ལེགས་པར་བཤད་པ་རིན་པོ་ཆེའི་གཏེར།
R
མབསླབ་ཅི་དགོས། །རྒྱལ་ངན་དགྲ་དང་ཕྲད་པ་ན། །རང་གི་འཁོར་ལ་ཆད་པ་གཅོད། །དོན་
མ་གྲུབ་པའི་བླུན་པོ་འགའ། །རང་ཉིད་འགགས་ཏེ་འཆི་བ་ཡོད། །ཆོས་རྒྱལ་དགྲ་དང་ཕྲད་
པ་ན། །ལྷག་པར་འཁོར་ལ་བྱམས་པ་སྐྱེ། །ན་བའི་བུ་ལ་ཁྱད་པར་དུ། །མ་ནི་གདུང་བ་སྐྱེ་
བར་འགྱུར། །སྐྱེ་བོ་དམ་པ་ངན་པ་དང་། །འགྲོགས་ན་ངན་པའི་ཤན་དུ་འགྱུར། །གངྒཱའི་ཆུ་
ནི་རབ་ཞིམ་པ། །རྒྱ་མཚོར་སླེབས་ན་བ་ཚྭར་འགྱུར། །དམན་པས་སྐྱེ་བོ་མཆོག་བསྟེན་ན།།
སྐྱེ་བོ་དམ་པའི་སྤྱོད་པ་འགྱུར། །གླ་རྩིས་བྱུགས་པའི་གང་ཟག་ལ། །གླ་རྩིའི་དྲི་ཞིམ་འབྱུང་
ལ་ལྟོས། །ལྷུན་པོ་ཅིས་ཀྱང་མི་བསྒུལ་བ། །དེ་བཞིན་བདག་ཉིད་ཆེན་པོ་བརྟན། །ཤིང་བལ
ཆུང་ངུས་གཡོ་བ་ལྟར། །དམན་པའི་སྤྱོད་པ་འགྱུར་ལྡོག་ཆེ། །ལེགས་པར་བཤད་པ་རིན་པོ་
ཆེའི་གཏེར་ལས་སྤེལ་མ་བརྟག་པ་སྟེ་རབ་ཏུ་བྱེད་པ་བཞི་པའོ། །
གཡོན་ཅན་སྙན་པར་སྨྲ་བ་ནི། །རང་དོན་ཡིན་གྱི་གུས་ཕྱིར་མིན། །སྲིན་བྱ་སྙན་
ནས་དགོད་པ་ནི། །ལྟས་ངན་གཏོང་གི་དགའ་ནས་མིན། །ངན་པས་ཐོག་མར་ཚིག་གིས་
འབྲིད། །བག་ཕེབས་གྱུར་ན་ཕྱི་ནས་བསླུ། །ཉ་པས་ཟས་ཀྱིས་ཁ་བྲིད་ནས། །ཉ་རྣམས་
གསོད་པར་བྱེད་ལ་ལྟོས། །དམན་པ་ཇི་སྲིད་ཉམ་ཆུང་བ། །དེ་ཡི་བར་ལ་རང་བཞིན་བཟང་།།
དུག་གི་ཚེར་མ་མ་སྨིན་པའི། །བར་དུ་གཞན་ལ་འབིགས་མི་ནུས། །ཡིད་ལ་བསམ་པ་
གཞན་བྱས་ནས། །ཚིག་ཏུ་སྨྲ་བ་གཞན་བྱེད་ན། །གཡོན་ཅན་ཞེས་སུ་གྲགས་པ་སྟེ། །བླུན་
པོ་མཁས་པར་འཆོས་པ་ཡིན། །ཧ་ཅང་གཡོ་སྒྱུ་མང་དྲགས་ན། །རེ་ཞིག་གྲུབ་ཀྱང་ཐ་མར་
བརླག །གཟིག་ལྤགས་བཀབ་པའི་བོང་བུ་ཡིས། །ལོ་ཐོག་ཟོས་མཐར་གཞན་གྱིས་བསང་
སད།།
ཤེས་རབ་ལྡན་ན་མངོན་སུམ་གྱི། །བརྫུན་གྱིས་ཕ་རོལ་བསླུ་བར་ནུས། །རྐུན་པོ་རྣམས་
ཀྱིས་ཁྱིར་བཏགས་པས། །ར་སྐྱེས་ཁུ་བ་བྲམ་ཟེས་བོར། །ཉེས་པ་མངོན་སུམ་བྱེད་བཞིན་
དུ། །གཡོ་ཅན་ཚིག་གིས་ཕ་རོལ་སླུ། །ལྷ་ཆེན་སྨྲེ་སྔགས་ཤོར་བ་ལ། །སྡུག་བསྔལ་བདེན་
-179



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པ་བསྒྲགས་སོ་ལོ། །གཡོ་ཅན་ཚུལ་གཟོབ་ངག་འཇམ་ལ། །མ་བརྟགས་བར་དུ་ཡིད་མི་
བརྟན། །རྨ་བྱ་གཟུགས་མཛེས་སྒྲ་སྙན་ཡང་། །དེ་ཡི་ཁ་ཟས་དུག་ཆེན་ཡིན། །གཡོ་ཅན་
བཟང་པོའི་ཚུལ་བཟུང་ནས། །ཕྱི་ནས་དོན་ལ་བསླུ་བ་ཡོད། །རི་དྭགས་རྔ་མ་བསྟན་ནས་ནི།
ཁྲེལ་འདས་བོང་བུའི་ཤ་དག་འཚོང་། །ངོ་ཚ་ཆུང་རྣམས་གཞན་ནོར་ལ། །བདག་གི་ཆེ་བ་
སྒྲུབ་པ་ཡོད། །མགྲོན་ལ་གྲོགས་ཀྱི་གོས་བཏིང་ནས། །བདག་གི་གུས་རྟགས་སྟོན་པར་
བྱེད། །གཏིང་ནས་ཉམས་པའི་ཁྲེལ་འདས་རྣམས། །རང་གི་གཏམ་ངན་ངོ་སོར་འཁྱེར། །
ཀཉྩའི་ཡུལ་གྱི་རྒྱལ་རིགས་འགའ། །ཕ་བསད་པ་ལ་རྒྱལ་རྔ་བརྡུང་། །བློ་ཆུང་རྣམས་ཀྱིས་
ཕན་བཏགས་པ། །འགའ་ཞིག་གནོད་པ་ཆེན་པོར་འགྱུར། །སྐྱ་ཀའི་ཕྲུ་གུས་མ་ཡི་སྤུ། །
འཐོག་པ་དྲིན་ལན་ཡིན་པར་སྒོམ། །གཞུང་ངན་གཞན་གྱི་བཀའ་དྲིན་ལས། །བྱུང་བ་རང་
གི་ཆེ་བར་སྒོམ། །ཀླུ་ཡིས་འབད་ནས་ཕབ་པའི་ཆར། །ཞིང་པས་རང་གི་དཔལ་དུ་རྩི། །བློ་
ངན་ལས་ལ་སྤྱོད་པ་ལ། །རང་གི་འབད་པས་ཐོབ་པར་སེམས། ཁྱི་རྒན་ཡ་རྐན་ཕུག་པའི་
ཁྲག །རུས་པའི་བཅུད་དུ་བསྒོམས་ནས་འཆའ། །མི་མཁས་པ་དག་གཉེན་བཅོམ་ནས། །
འབྲེལ་མེད་གཞན་དག་གསོ་བར་མཐོང་། །མགོ་བོ་བཅད་ནས་མཇུག་མའི་རྒྱན། །སྨྱོན་པ་
མིན་པ་སུ་ཞིག་བྱེད། །བླུན་པོས་དགོས་པའི་སར་མི་བྱིན། །མི་དགོས་པ་ལ་ལྷུག་པར་
འཆོར། །ཆུ་མིག་ངན་པ་དབྱར་འབབ་ཀྱི། །དཔྱིད་དུས་དགོས་པའི་ཚེ་ན་སྐམ། །སྐྱེ་བོ་དམ་
པ་ཞི་བ་ལ། །ངན་པ་ལྷག་པར་འཚེ་བར་བྱེད། །སྣུམ་དང་ལྡན་པའི་སྡོང་བུ་ལ། །མེ་ལྕེ་ཆགས་
ཀྱི་གཞན་ལ་མིན། །རྩུབ་པས་རྩུབ་པ་ཐུལ་འགྱུར་གྱི། །ཞི་བས་འདུལ་བར་ག་ལ་ནུས། །
ཕོལ་མིག་བསྲེགས་དང་བཅད་པས་གདོན། །ཞི་ཆོས་དེ་ཡི་དུག་ཏུ་འགྱུར། །རྒྱལ་པོས་ཆོས་
བཞིན་ས་བསྐྱང་སྟེ། །མིན་ན་རྒྱལ་པོ་ཉམས་པའི་རྟགས། །ཉི་མས་མུན་པ་མི་སེལ་ན། །དེ་
ནི་གཟའ་ཡིས་ཟིན་པའི་རྟགས། །སྡིག་སྤྱོད་རྗེ་བོར་བསྐོས་པ་དང་། ཁང་པའི་ཡང་ཐོག་
-180



ལེགས་པར་བཤད་པ་རིན་པོ་ཆེའི་གཏེར།
གྲུམ་པ་དང་། །རི་རྩེ་ཤིན་ཏུ་ཞིག་པ་ཡི། །འོག་ཏུ་གནས་རྣམས་རྒྱུན་ཏུ་སྐྲག །གལ་ཏེ་རིག་
པ་ཡོད་ན་ཡང་། །སྐྱེ་བོ་རང་བཞིན་ངན་པ་སྤང་། །དུག་སྦྲུལ་ནོར་བུས་མགོ་བརྒྱན་ཡང་། །
མཁས་པ་སུ་ཞིག་པང་དུ་ལེན། །བསྙེན་དྲགས་རྒྱལ་པོ་བཞེད་བཞིན་དཀའ། །བཀྱེད་ན་
ཐུགས་ཀྱིས་འཛིན་པ་དཀོན། །བར་མར་གནས་པ་གཡང་ཟ་བས། །རྒྱལ་པོ་ལ་ལ་མེ་ཆེན་
འདྲ། །ཆུང་མ་ངན་དང་མཛའ་བོ་ངན། །རྒྱལ་པོ་ངན་པ་སུ་ཞིག་བསྟེན། །གཅན་གཟན་
གདུག་པའི་ནགས་ཁྲོད་དུ། །སེམས་ཤེས་རྟག་ཏུ་སྡོད་དམ་ཅི། །དྲེགས་པས་ཡོན་ཏན་
ཉམས་འགྱུར་ཞིང་། །འདོད་པས་ངོ་ཚ་ཉམས་པར་བྱེད། །གཡོག་འཁོར་རྟག་ཏུ་སུན་ཕྱུང་
ན། །རྗེ་དཔོན་ཉམས་པར་འགྱུར་བ་ཡིན། །ཕན་པར་སྨྲ་བ་དཀོན་པ་སྟེ། །དེ་དག་བས་ཀྱང་
ཉན་པ་དཀོན། །སྨན་པ་མཁས་པ་རྙེད་དཀའ་སྟེ། །དེ་ཡི་ཚིག་བཞིན་བྱེད་པ་ཉུང་། །ཧ་ཅང་
རློམ་པ་ཆེ་དྲགས་ན། །སྡུག་བསྔལ་བརྒྱུད་མ་ཐོག་ཏུ་བབ། །སེང་གེ་ང་རྒྱལ་ཆེས་པའི་རྒྱུས།།
ཝ་ཡིས་ཁུར་པོ་བསྐུར་ཞེས་ཐོས། །བྱ་རོག་དག་གིས་བསྐུངས་པ་དང་། །གཞུང་ངན་པ་ལ་
ཕན་བཏགས་དང༌། །ཞིང་ངན་ས་བོན་བཏབ་པ་རྣམས། །རེ་བ་མང་སྟེ་སྤྱོད་པ་ཉུང་། །མ་
བརྟགས་པར་ནི་སུ་ལ་ཡང་། །ཡིད་ཆེས་པ་དང་བསྒོ་མི་བྱ། །བག་ཕབ་པ་ལས་སྐྱོན་བྱུང་
དང༌། །གྲོས་བཏབ་པ་ལས་དགྲ་གྱུར་མང་། །འཇིག་རྟེན་ངན་པ་མང་ཡོད་ཀྱང་། །སྐྱེ་བོ་
ངན་འདྲའི་འཇིགས་པ་མེད། །ངན་པ་གཞན་དག་བཅོས་རུང་གི །སྐྱེ་བོ་ངན་པ་བཅོས་ན་
འཇིག །སྐྱེ་བོ་ངན་པ་ཡོན་ཏན་བརྒྱས། །ཕན་པར་བྱས་ཀྱང་མགུ་མི་ནུས། །གང་ཞིག་བསྟན་
པ་དགྲར་འགྱུར་འདི། །སྐྱེ་བོ་ངན་པའི་ཁྱད་ཆོས་ཡིན། །ངན་པ་ཇི་ལྟར་བཅོས་གྱུར་ཀྱང་། །
རང་བཞིན་བཟང་པོ་འབྱུང་མི་སྲིད། །སོལ་བ་འབད་དེ་བཀྲུས་ན་ཡང་། ཁ་དོག་དཀར་བ་
མི་སྲིད་དོ། །སྐྱེ་བོ་ངན་པས་སུན་ཕྱུང་བའི། །ས་དེར་དམ་པ་མཐོང་ཡང་སྤོང་། །སྦྲུལ་གྱིས་པ
གཙེས་པའི་ས་ཕྱོགས་སུ། །གསེར་གྱི་ཉག་ཐག་མཐོང་ཡང་འབྲོས། །མཆོད་པ་དམ་པ་ལ་
-181



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བྱ་ཡི། །དམན་པ་མཆོད་ན་ཉེས་པའི་གཞི། །འོ་མ་སྐྱེས་བུའི་བདུད་རྩི་སྟེ། །སྦྲུལ་ལ་བྱིན་ན་
དུག་འཕེལ་ལོ། །འབད་དེ་ཀུན་ནས་བསྟན་བྱས་ཀྱང་། །ངན་པ་བློ་དང་ག་ལ་འདྲེས། །
མཆིལ་པ་ཇི་ལྟར་གསོས་གྱུར་ཀྱང་། །བག་ཕེབས་འགྱུར་བ་མི་སྲིད་དོ། །རྟག་ཏུ་འབྱེད་ལ་
བརྩོན་པའི་མིས། །མཛའ་བོ་བརྟན་པོའང་ཕྱེད་འགྱུར་ཏེ། །ཆུ་ཡིས་རྟག་ཏུ་བཅོས་གྱུར་ན།།
བྲག་ལ་སེར་ག་མི་འབྱུང་ངམ། །བདག་གིས་བསླུས་དང་ངན་བྱས་དང་། །མཁན་སློབ་
གྲོགས་ཀྱི་སྐྱོན་བརྗོད་པ། །བརྫུན་ན་བརྫུན་པས་ཡིད་རྟོན་མེད། །བདེན་ན་ལྷག་པར་
འཇིགས་པ་སྐྱེ། །མི་གང་བརྗོད་བྱ་མ་ཡིན་པ། །གཞན་གྱི་དྲུང་དུ་སུས་བརྗོད་པ། །བདེན་
ནམ་འོན་ཏེ་བརྫུན་ཡང་རུང་། །མཁས་པས་དེ་ལ་བག་ཟོན་བྱ། །གཞུང་ངན་ནོར་ལ་གཅེས་
འཛིན་པ། །མཛའ་བཤེས་ཡིན་ཡང་ཡིད་མི་རྟོན། །ཆེན་པོ་རྣམས་ལ་གསུག་ཟོས་ནས། །
གཉེན་གྱིས་བརླག་པར་བྱས་པ་མང་། །གནོད་པའི་མཚན་མ་ཁར་འབྱིན་པའི། །དགྲ་བོ་དེ་
དག་གཞོམ་པར་སླ། །ཕན་པའི་བཟློག་རྟགས་ཁར་འབྱིན་པའི། །དགྲ་བོ་དེ་དག་ཇི་ལྟར་
གཞོམ། །རྨ་གཞན་མཁས་ན་འཚོ་སྲིད་ཀྱི། །ཉེས་པའི་ཚིག་རྨ་འདྲུབ་པ་མེད། ཁྲ་ཡིས་ལུག་
པ་སྨྲ་ཕབ་པས། །བསྐལ་པའི་བར་དུ་འགྲས་ལ་ལྟོས། །སྙིང་ལ་འཁོན་དུ་དམ་བཟུང་ནས།།
ཁ་ལ་ཚིག་བཟང་སྨྲ་བོ་ཞེས། །དྲང་སྲོང་གདུག་པའི་གདམས་ངག་སྟེ། །དམ་པའི་ཚུལ་དང་
འགལ་བ་ཡིན། །དུག་གི་རྩ་བ་འདོན་པ་ལྟར། །དགྲ་བོ་རྩད་ནས་གཅོད་དོ་ཞེས། །རྒྱལ་པོའི་
ལུགས་ལས་འབྱུང་མོད་ཀྱི། །བུ་བཞིན་བསྐྱངས་ན་བུ་བཞིན་བྱེད། །རང་དོན་འབའ་ཞིག་
སྒྲུབ་པ་ཡི། །མི་དང་འགྲོགས་པ་སུ་ཡིས་ནུས། །སོ་ནམ་བརྩོན་པའི་ཞིང་གསེབ་ཏུ། །ལྡུམ་
གཞན་སྨིན་པའི་གོ་སྐབས་དཀའ། །མི་གང་བྱས་པ་མི་གཟོ་བ། །དེ་ལ་གྲོགས་བྱེད་ག་ལ་
སྲིད། །འབད་ཀྱང་འབྲས་བུ་མི་སྨིན་པའི། །ཞིང་ལ་སོ་ནམ་སུ་ཡིས་ནུས། །གཟུ་ལུམ་དག་
གིས་སྤྱོད་པ་ཡིས། །སྐྱེ་བོ་མྱུར་དུ་རྒུད་པར་འགྱུར། །སྤྱི་བརྟོལ་ཅན་གྱི་གླང་རྒོད་ཀྱིས། །
-182



ལེགས་པར་བཤད་པ་རིན་པོ་ཆེའི་གཏེར།
གཅད་བྱ་མྱུར་དུ་མི་གཅོད་དམ། །དམན་ལ་ཇི་ལྟར་ཕར་བྱིན་ཡང་། །ཚུར་ལ་དགོས་ན་ག་
ལ་སྟེར། །སྐམ་པས་རྟག་ཏུ་བཟུང་ན་ཡང་། །ལྕགས་གོང་ཚུར་ལ་འཛིན་ནམ་ཅི། །ངན་པས་
གཞན་དོན་སྒྲུབ་བོ་ཞེས། །སྙད་བཏགས་ནས་ནི་སྡིག་ལ་སྦྱོར། །གཞན་དོན་ལྟར་སྣང་
བསྒྲུབ་དོན་དུ། །མཁས་པ་སུ་ཞིག་རང་ཉིད་འཇོམས། །བུ་ལོན་ལྷག་མ་དགྲ་བོའི་ཐེད།
ཁྲིམས་ངན་རྣམས་དང་གཏམ་ངན་དང་། །རིགས་རྒྱུད་ངན་དང་སྤྱོད་ངན་རྣམས། །མ་སྤེལ་
བར་ཡང་རང་ཉིད་འཕེལ། །ལེགས་པར་བཤད་པ་རིན་པོ་ཆེའི་གཏེར་ལས་ངན་སྤྱོད་བརྟག་
པ་སྟེ་རབ་ཏུ་བྱེད་པ་ལྔ་པའོ།། །།
བདག་ཉིད་དཔོན་དུ་བསྐོས་གྱུར་ན། །དེ་ཡི་བྱ་བ་ཤེས་པ་དཀོན། །གཞན་ལ་ལྟ་
བའི་མིག་ཡོད་ཀྱང་། །རང་ཉིད་ལྟ་ན་མེ་ལོང་དགོས། །ཤེས་རབ་ཕྱོགས་གཅིག་ལྡན་པས་
ཀྱང་། །བྱ་བ་ཀུན་ལ་མཁས་པ་དཀའ། །ཤིན་ཏུ་གསལ་བའི་མིག་གིས་ཀྱང་། །སྒྲ་ལ་ཉན་
པར་ནུས་མ་ཡིན། །དྲང་པོར་སྨྲ་བ་སྐྱོན་བཅས་དང་། །འཁྱོག་སྨྲ་ཡོན་ཏན་ལྡན་པ་སྲིད། །
ལམ་དྲང་འགའ་ཞིག་ནོར་འཇིགས་ལ། །དུང་དཀར་གཡས་འཁྱིལ་བཀྲ་ཤིས་བྱེད། །
བསོད་ནམས་མེད་ན་ཡོན་ཏན་འགལ། །ཡོན་ཏན་ཉིད་ཀྱིས་རང་ཉིད་འཇོམས། །མུ་ཏིག་
འཛིན་པའི་ཉ་ཕྱིས་རྣམས། །མུ་ཏིག་ཉིད་ཀྱིས་སྲོག་དང་འབྲལ། །ཡོན་ཏན་ལྡན་ཡང་བསྟེན་
དྲགས་ན། །ཕལ་ཆེར་སྐྱོ་བ་སྐྱེ་བ་སྲིད། །བུར་ཤིང་ཤིན་ཏུ་ཞིམ་པ་ཡང་། །རྒྱུན་དུ་བསྟེན་ན་
ཕལ་ཆེར་འདོར། །རང་བཞིན་བཟང་པོ་རྣམས་ལ་ཡང་། །རྒྱུན་དུ་གཙེས་ན་གནོད་སེམས་
སྐྱེ། །ཙནྡན་བསིལ་བ་ཡིན་མོད་ཀྱི། །གཙུབ་པར་གྱུར་ན་འབར་བར་འགྱུར། །རྒྱལ་པོ་ཤིན་
ཏུ་མང་མོད་ཀྱི། །ཆོས་བཞིན་སྐྱོང་བ་ཤིན་ཏུ་ཉུང་། །མཁའ་ལ་ལྷ་གནས་མང་ན་ཡང་། །
འོད་གསལ་ཉི་ཟླ་ལྟ་བུ་མེད། །གང་ཞིག་གནོད་པ་བྱེད་ནུས་པ། །དེ་ཡིས་ཕན་པར་བྱེད་
པར་ནུས། །མགོ་བོ་གཅོད་པར་ནུས་པ་ཡི། །རྒྱལ་པོས་རྒྱལ་སྲིད་སྦྱིན་པར་ནུས། །བློན་པོ་མ
པཾ
-183



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བློ་ལྡན་དྲང་པོ་ཡིས། །རྗེ་དང་ འབངས་ ཀྱི་དོན་ཀུན་འགྲུབ། །མདའ་དྲང་མཁས་པས་
འཕངས་གྱུར་ན། །གང་ལ་གཏད་པར་ཕོག་པ་ཡིན། །རྒྱལ་པོ་ཉིད་ཀྱིས་མ་བརྩིས་ན། །
ཐམས་ཅད་ཤེས་པའང་བཀུར་མི་འགྱུར། །སྲོག་གི་དབང་པོས་མ་བཟུང་བའི། །མི་རོ་
བཟང་ཡང་སུ་ཞིག་ལེན། །མང་པོ་གཅིག་ཏུ་བློ་མཐུན་ན། །ཉམ་ཆུང་གིས་ཀྱང་དོན་ཆེན་
འགྲུབ། །སྲོག་ཆགས་གྲོག་མའི་ཚོགས་འདུས་པས། །སེང་གེའི་ཕྲུ་གྲུ་བསད་ཅེས་གྲགས།།
ཞུམ་བཅས་རྩོལ་བ་དོར་བའི་མི། །མཐུ་སྟོབས་ལྡན་ཡང་རྒུད་པར་འགྱུར། །གླང་པོ་ཤིན་ཏུ་
སྟོབས་ལྡན་ཡང་། །གླང་རྫི་ཆུང་དུས་བྲན་བཞིན་འཁོལ། །ང་རྒྱལ་རྩོལ་བ་ཆེར་བསྐྱེད་ན།།
ཆེན་པོ་རྣམས་ཀྱང་ཟིལ་གྱིས་གནོན། །དུང་དཀར་ཤིན་ཏུ་ལུས་ཆུང་ཡང་། །ཆུ་སྲིན་ཆེན་
པོའི་གཤེད་མ་ཡིན། །ཆེན་པོས་ང་རྒྱལ་བྱ་མི་དགོས། །ངན་པས་ང་རྒྱལ་བྱས་ཅི་ཕན། །
རིན་ཆེན་ཚིག་གིས་སྒྲོགས་མི་དགོས། །མཆིང་བུ་བསྒྲགས་ཀྱང་སུ་ཞིག་ཉོ། །བདག་ཉིད་
ཆེན་པོའི་འབྱོར་པ་རྟག །སྐྱེས་ངན་ཕུན་ཚོགས་རྒུད་ལ་ཉེ། །ཉི་མ་རྒྱུན་དུ་འོད་འབྱིན་ཏེ། །
ཟླ་བ་ཉ་བར་གྱུར་ནས་འབྲི། །རྒྱལ་པོས་གོ་འཕང་བསྟོད་དྲགས་ན། །དེ་ཡི་ཐ་མ་བརླག་
པའི་རྒྱུ། །སྒོ་ང་མཁའ་ལ་འཕངས་གྱུར་ན། །ཆག་པ་ཉིད་ལས་གཞན་ཅི་འབྱུང༌། །སྐྱེ་བོ་
ཕལ་ཆེར་རང་ཉིད་དང་། །མཐུན་པའི་རིགས་ཀྱིས་གནོད་པ་སྐྱེལ། །ཉི་མའི་འོད་ཟེར་ཤར་
བ་ན། །འོད་ཟེར་གཞན་རྣམས་བརླག་པར་འགྱུར། །ཕན་བྱེད་དགྲ་བོ་ཡིན་ཡང་བསྟེན། །
གཉེན་ཡང་གནོད་ན་སྤང་བར་བྱ། །རྒྱ་མཚོའི་ནོར་བུ་རིན་གྱིས་ཉོ། ཁོང་པའི་ཟུག་རྔུ་སྨན་
གྱིས་འབྱིན། །ནང་དུ་ཅུང་ཟད་འབྱོར་གྱུར་ན། །ཕྱི་རུ་དྲེགས་པའི་རྣམ་འགྱུར་སྟོན། །ཆུ་ཡིས་
ཡོངས་སུ་གང་བའི་ཚེ། །སྤྲིན་རྣམས་གཡོ་ཞིང་འབྲུག་སྒྲ་སྒྲོགས། །ཡོན་ཏན་ཀུན་ལྡན་དཀོན་
པ་ལྟར། །ཡོན་ཏན་ཅི་ཡང་མེད་པའང་དཀོན། །སྐྱོན་དང་ཡོན་ཏན་འདྲེས་པ་ལས། །ཡོན་
ཏན་གཙོ་ཆེ་མཁས་པས་བསྟེན། །དང་པོ་ཉིད་ནས་དགྲ་བོ་དང་། །མཛའ་བོ་ཉིད་དུ་ངེས་པ་ཟླ
ད
-184



ལེགས་པར་བཤད་པ་རིན་པོ་ཆེའི་གཏེར།
མེད། ཁ་ཟས་མ་ཞུ་དུག་ཏུ་འགྱུར། །དུག་ཀྱང་ཤེས་ན་སྨན་དུ་འགྱུར། །གང་ན་ལས་མཐུན་
ཡོད་དེ་འབྱོར། །ལས་ཀྱི་འདུ་འཕྲོད་མེད་དེ་རྒུད། ཁྱིམ་དུ་བཟུང་ཡང་མི་ཆགས་པའི། །ངང་
པ་མཚོ་ལས་བསྐད་ཀྱང་འཁོར། །མཁས་རྣམས་རིག་པ་ཡོན་གྱིས་སློབ། །བླུན་པོ་པོ་རིག་པ་
བསླབས་ཀྱང་སྤོང་། །ཕལ་ཆེར་ནད་ལ་སྨན་ཟ་ཡང་། །ལ་ལ་གསོན་པོ་ལྕེབ་པ་ཡོད། །རང་
དབང་ཐམས་ཅད་བདེ་བ་སྟེ། །གཞན་དབང་ཐམས་ཅད་སྡུག་བསྔལ་ཡིན། །ཐུན་མོང་བ་
།
ནི་རྩོད་གཞི་སྟེ། །དམ་བཅས་པ་ནི་འཆིང་བའི་རྒྱུ། །ནང་ན་ཡོན་ཏན་ཀུན་ལྡན་ཡང་། །ཆ་
ལུགས་ངན་ན་ཀུན་གྱིས་བརྙས། །པགས་བྱེའུ་མཁས་ཀྱང་སྤུ་མེད་པས། །འདབ་ཆགས་
ཀུན་གྱིས་སྤངས་ཞེས་གྲགས། །གནས་མིན་ཧ་ཅང་དྲང་པོ་ཡང་། །རང་གཞན་གཉིས་ཀ་
བརླག་པ་ཡོད། །མདའ་ཡིས་ཕ་རོལ་གསོད་པའམ། །ཡང་ན་རང་ཉིད་འཆག་པར་འགྱུར།།
ཆར་དང་ཆུ་བོ་རྒྱ་མཚོར་འབབ། །བློ་དང་རིག་པ་མཁས་ལ་འགོ །ནོར་དང་སྐྱེ་བོ་རྒྱལ་པོས་
སྡུད། །དྲོ་ཞིང་བརླན་སར་ནགས་ཚལ་སྐྱེ། །དབྱར་གྱི་ཆུ་མིག་རྩྭ་ཡི་མེ། །སྤྲིན་བར་ཉི་མ་ཟླ་
བ་ཉ། །བློ་ངན་རིག་པ་ངན་དང་མཛའ། །དགོས་ཚེ་འབྱུང་བའི་ངེས་པ་མེད། །བླུན་པོ་སྨྲ་བ་
ཉུང་ན་མཛེས། །རྒྱལ་པོ་ལྐོག་ཏུ་འདུག་ན་མཛེས། །སྒྱུ་མ་བརྒྱ་ལམ་མཐོང་ན་མཛེས། །
ནོར་ཆེན་དཀོན་ན་རིན་ཐང་ཆེ། །ཧ་ཅང་བྱམས་པ་ཆེ་དྲགས་ན། །དེ་ཉིད་འཁོན་པའི་རྒྱུ་རུ་
འགྱུར། །འཇིག་རྟེན་རྩོད་པ་ཕལ་ཆེར་ནི། །འབྲེལ་བ་ཉིད་ལས་འབྱུང་བ་མང་། །ཤིན་ཏུ་
རྩོད་པ་ཆེན་པོ་ཡང་། །ལྷག་པར་མཛའ་བའི་རྒྱུ་སྲིད་དེ། །རྩོད་པ་བྱུང་བའི་མཐའ་ཕལ་ཆེར།།
འདུམ་པར་གྱུར་པ་མང་བར་མཐོང་། །སེར་སྣ་ཅན་གྱི་ནོར་རྣམས་དང་། །ཕྲག་དོག་ཅན་གྱི་
གྲོགས་པོ་དང་། །བློ་ངན་གྱི་ནི་རིག་པ་རྣམས། །ཡོད་ཀྱང་དགའ་བ་བསྐྱེད་མི་ནུས། །
བརྐམ་ཆགས་ཅན་ནི་ནོར་གྱིས་དགའ། །ང་རྒྱལ་ཅན་ནི་བསྟོད་པས་མགུ། །བླུན་པོ་རང་
དང་མཐུན་པས་དགའ། །དམ་པ་བདེན་པར་སྨྲ་བས་མགུ། །སྐྱེ་བོ་ངན་པའི་ཡོན་ཏན་དང་།།
-185



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྨྲ་སྤོབས་ཞན་པའི་རིག་པ་དང་། །རྗེ་དཔོན་ངན་པའི་བཀའ་དྲིན་རྣམས། །གཞན་ལ་ཕན་
པའི་གོ་སྐབས་དཀའ། །གང་ལ་ནོར་ཡོད་སྨྲ་བ་མཛེས། །ནོར་མེད་སྨྲ་བ་བདེན་ཡང་སྤོང་།།
མ་ལ་ཡ་ལས་བྱུང་གྱུར་ན། །སྡོང་དུམ་ཕལ་ལའང་རིན་ཐང་ཆེ། །སྨྲ་མང་ཉེས་པ་འཛིན་པའི་
རྒྱུ། །མི་སྨྲ་ཉེས་པ་སྤང་བའི་གཞི། །ནེ་ཙོ་སྨྲ་བས་གཟེབ་ཏུ་བཅུག །འདབ་ཆགས་ལྐུགས་
པ་བདེ་བར་རྒྱུ། །མི་གང་དགྲ་ལ་གཡོ་མེད་པས། །རྣམ་པ་ཀུན་ཏུ་ཕན་བཏགས་ན། །དགྲ་
ཡང་དེ་ལ་གཡོ་མེད་པས། །འདུད་པ་དངོས་པོའི་ཆེ་བ་ཡིན། །སྟོབས་བྲལ་མི་ཡིས་ཁྲོས་ཅི་
ཕན། །སྟོབས་ལྡན་དོན་ལ་ཁྲོ་ཅི་དགོས། །དེས་ན་བྱ་བ་སྒྲུབ་པ་ལ། ཁྲོ་བ་དོན་མེད་རང་
སྲེག་ཡིན། །སྦྱིན་པས་བསྡུས་ན་དགྲ་ཡང་འདུ། །སྦྱིན་མེད་གཉེན་ཡང་རིང་དུ་སྤོང་། །བ་
ཡི་འོ་མ་ཟད་པ་ན། །བེའུ་བཟུང་ཡང་འཆོར་བར་འགྱུར། །བྱ་བ་འགའ་ལ་མཁས་པ་ཡིས།།
གཞན་དག་ཤེས་པའི་ངེས་པ་མེད། །ཆུ་ལས་འོ་མ་འབྱེད་ཤེས་པའི། །ངང་པས་གཟུགས་
བརྙན་ཟས་སུ་སྒོམ། །རྟག་ཏུ་བྱམས་པས་སྐྱོང་བ་ཡི། །རྗེ་བོས་བྲན་གཡོག་རྙེད་པར་སླ། །
པདྨའི་མཚོ་ལ་ངང་པ་དག །མ་བསྡུས་པར་ཡང་ངང་གིས་འདུ། །ལོངས་སྤྱོད་ལྡན་པས་སྤྱོད་
པ་དང་། །མཁས་པར་གྱུར་ནས་དུལ་བ་དང་། །ཆེན་པོས་དམན་པ་ལེགས་སྐྱོང་བ། །
གསུམ་པོ་གཞན་བདེ་རང་ལ་ཕན། །བསོད་ནམས་ཤུགས་ཀྱིས་དོན་བསྒྲུབ་པ། །ཉི་མའི་
འོད་བཞིན་ལྟོས་པ་མེད། །འབད་པའི་ཤུགས་ཀྱིས་དོན་བསྒྲུབ་པ། །མར་མེའི་འོད་བཞིན་
ཀུན་ལ་ལྟོས། །ཆེན་པོ་རྣམས་ལ་བརྟེན་བཅས་ན། །དམན་པ་རྣམས་ཀྱང་ཆེན་པོ་ཐོབ། །
ལྗོན་ཤིང་ཆེ་ལ་བརྟེན་པ་ཡིས། །འཁྲིལ་ཤིང་རྩེ་མོར་ཕྱིན་ལ་ལྟོས། །ཡོན་ཏན་ལྡན་ལ་སྐྱོན་
ཡོད་ཀྱང་། །ཡོན་ཏན་དགའ་རྣམས་ཉེ་བར་བསྟེན། །ཆར་གྱིས་མཁར་ལ་གནོད་ན་ཡང་། །
འཇིག་རྟེན་པ་རྣམས་དགའ་བ་བསྐྱེད། །ཡོན་ཏན་མེད་ན་ཆ་ལུགས་ཀྱིས། །མཁས་རྣམས་
དགའ་བ་བསྐྱེད་མི་ནུས། །རྟ་མཆོག་འགྲོས་དང་མི་ལྡན་ན། །ཤིན་ཏུ་བརླིང་ཡང་རིན་ཐང་
-186



ལེགས་པར་བཤད་པ་རིན་པོ་ཆེའི་གཏེར།
བྲཆུང་། །ནོར་ལྡན་བླུན་པོའི་ནང་ན་མང་། །དཔའ་བོ་གཅན་གཟན་ཁྲོད་ན་མོད། །ལེགས་
བཤད་མཁས་པའི་ཁྲོད་འབྱིན་པ། །དམ་པ་འཇིག་རྟེན་འདི་ན་དཀོན། །གང་དང་གང་ལ་དེ་
ཡོད་པ། །དེ་ཡིས་དེ་ཡི་གྲགས་པ་ཐོས། །མཁས་པའི་གྲགས་པ་མཁས་པ་དང་། །དཔའ་
བོས་དཔའ་བོ་ཐོས་པ་བཞིན། །ཆེན་པོ་རྣམས་ཀྱིས་མཆོད་བྱ་བ། །དམན་པ་རྣམས་ཀྱིས་
བརྙས་པར་འགྱུར། །དབང་ཕྱུག་ཆེན་པོའི་སྤྱི་བོའི་རྒྱན། །ཟླ་བ་ལྷ་མིན་ཟས་སུ་བྱེད། །རིག་
པ་གླེགས་བམ་ལ་གནས་དང་། །མ་བསྒྲུབས་པ་ཡི་གསང་སྔགས་དང་། །བརྗེད་ངས་ཅན་
གྱི་བསླབ་པ་རྣམས། །དགོས་པའི་ཚེ་ན་སླུ་བ་མང་། །བློ་ལྡན་ནོར་གྱིས་འབྱོར་ན་ཡང་། །ལེ་
ལོ་ཅན་ལ་མཐོན་པོ་དཀའ། །རྣ་བ་ཐོག་མར་སྐྱེ་ན་ཡང་། །རྭ་རྩེ་མཐོ་བ་མ་མཐོང་ངམ། ཁྱི་
ཕག་རྣམས་ལ་དྲི་ཞིམ་དང་། །དམུས་ལོང་བ་ལ་སྒྲོན་མེ་དང་། །མ་ཞུ་བ་ལ་ཁ་ཟས་དང་། །
བླུན་པོ་རྣམས་ལ་ཆོས་ཅི་དགོས། །ཡོན་ཏན་ཅན་དང་གསེར་བཟང་པོ། །གཡུལ་ངོར་
ཏ
དཔའ་དང་རྟ་བཟང་པོ། །སྨན་པ་མཁས་དང་རྒྱན་བཟང་པོ། །གང་དུ་ཕྱིན་པ་དེ་རུ་བྲིན། །
བློ་དང་བརྩོན་འགྲུས་ཡོད་གྱུར་པ། །དེ་ཡིས་བསྒྲུབ་པར་མི་ནུས་གང་། །སྒྲ་ངན་དཔུང་
ཚོགས་བཅུ་གཉིས་པོ། །སྐྱ་བསེང་བུ་ཡིས་བཅོམ་ཞེས་ཐོས། །ཕལ་ཆེར་བུ་ཚའི་སྤྱོད་པ་ནི།།
རིགས་བརྒྱུད་སྔ་མའི་རྗེས་སུ་འབྲང་། ཁུ་བྱུག་ཕྲུ་གུ་བྱིའུ་ཁྲ་རུ། །འགྲོ་བ་བརྒྱ་ལམ་སྲིད་པ
ཙམ། །རི་དང་ཆུ་བོ་གླང་པོ་རྟ། །ཤིང་དང་འོད་ཟེར་ནོར་བུ་རྡོ། །སྐྱེས་པ་བུད་མེད་རིགས་
གཅིག་ཀྱང་། །མཆོག་དང་དམན་པའི་ཁྱད་པར་ཡོད། །བསོད་ནམས་ལྡན་པའི་ཚིག་ཙམ་
ཡང་། །ཉམ་ཆུང་རྣམས་ཀྱིས་བཟོད་པར་དཀའ། །གོ་ཌའི་རྒྱལ་པོའི་ཚིག་ཙམ་གྱིས། །རྒྱ་
མཚོའི་རྒྱལ་པོ་བཅིངས་ཞེས་གྲག བྱ་བ་འབད་ནས་ཀུན་བསྒྲུབས་ཀྱང་། །འགྲུབ་པ་བསོད་
ནམས་ཤུགས་ལ་རག །ཚོང་པས་རྒྱ་མཚོར་མ་རྙེད་པའི། །ནོར་བུ་རྒྱལ་པོའི་མཛོད་ན་སྤྱོད།།
བླུན་པོའི་བྱམས་སྡང་རྟགས་ཀྱིས་གོ །སྒྲིན་པོའི་བྱམས་སྡང་ལོག་པར་སྟོན། ཁྱི་རྒན་འཛུམ་
-187



སྤྱིབརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ན་དགའ་རྟགས་ཏེ། །གཤིན་རྗེ་འཛུམ་ན་གསོད་པའི་རྟགས། །ནོར་གྱི་མཆོག་ནི་སྦྱིན་པ་སྟེ།།
བདེ་བའི་མཆོག་ནི་སེམས་སྐྱིད་པ། །རྒྱན་གྱི་མཆོག་ནི་ཐོས་པ་སྟེ། །གྲོགས་པོའི་མཆོག་ནི་
མི་སླུ་བའོ། །ནོར་གྱིས་མ་གདུང་སུ་ཞིག་ཡོད། །རྟག་ཏུ་བདེ་བར་བསྡད་པ་སུ། །བདེ་དང་
སྡུག་བསྔལ་ཐམས་ཅད་ཀྱང་། །དབྱར་དགུན་བཞིན་དུ་བརྗེ་བར་འགྱུར། །ཉམ་ཆུང་རྣམས་
ཀྱི་ཆེན་པོའི་མིང་། །བཟུང་བ་ཙམ་ལ་གཞན་གྱིས་བསྲུང་། །སོར་མོའི་ཕྲེང་བའི་མིང་བཟུང་
བས། །ལོག་འདྲེན་ཕལ་གྱིས་བསྲུང་བར་བཤད། །སེམས་ཅན་གང་དང་གང་འབྲེལ་བ། 
། །
བྱ་བ་སྔོན་གྱི་ལས་ཀྱིས་བྱེད། །བྱ་རྒོད་ཕྱི་བ་ཁུར་བ་དང་། །སྲམ་གྱིས་འག་པ་མཆོད་ལ་
ལྟོས། །ལོངས་སྤྱོད་གསོག་པར་འདོད་རྣམས་ཀྱིས། །འཕེལ་ན་གཏོང་བ་བསྲུང་བའི་མཆོག།
ཆུ་ཆེན་རྫོང་དུ་ལྡུགས་འདོད་ན། །འབྲིད་པ་བཞག་པ་རྫིང་གི་གསོས། །ལེགས་པར་བཤད་
པ་རིན་པོ་ཆེའི་གཏེར་ལས་རང་གཞན་གྱི་ཚུལ་བརྟག་པ་སྟེ་རབ་ཏུ་བྱེད་པ་དྲུག་པའོ།། །།
བྲན་གཡོག་ང་རྒྱལ་ཆེ་བ་དང་། །དཀའ་ཐུབ་ལྡན་པ་ཆས་གཟོབ་དང་། །རྒྱལ་པོ་
ཆོས་བཞིན་མི་སྤྱོད་པ། །གསུམ་པོ་ཚུལ་མིན་ཞུགས་པ་ཡིན། །མི་ལྕོགས་བྱ་བ་རྩོམ་པ་དང་།།
མང་དང་འཁོན་ཞིང་སྟོབས་ལྡན་རྩོད། །བུད་མེད་ཡིད་རྟོན་ངན་དང་མཛའ། །ལྔ་པོ་མྱུར་དུ་
བརླག་པའི་རྒྱུ། །ནོར་མེད་ཟས་གོས་མཆོག་འདོད་དང་། །གཞན་ལ་སློང་ཞིང་ང་རྒྱལ་ཆེ། །
བསྟན་བཅོས་མི་ཤེས་རྩོད་པར་འདོད། །གསུམ་པོ་འགྲོ་བའི་བཞད་གད་ས། །ཡུལ་བཟང་
ཡོད་བཞིན་ཡུལ་ངན་ལ། །སྐྱེ་བོ་ངན་པ་ཕོངས་ཤིང་ཆགས། །ཀེང་ཤུའི་མེ་ཏོག་ཤ་ཡིན་
ཞེས། །ཅེ་སྤྱང་ལས་གཞན་སུ་ཞིག་རེ། །ཆེན་པོ་རྣམས་ལ་དགྲ་བས་ཀྱང་། །རང་གི་འཁོར་
གྱིས་གནོད་པ་མང་། །སེང་གེ་ལུས་ཀྱི་འབུ་མིན་པ། །སྲོག་ཆགས་གཞན་གྱིས་ག་ལ་ཟ། །
རྗེ་བོས་བདག་ལ་གནོད་བྱེད་ན། །དེ་ལ་སྐྱོབ་པར་བྱེད་པ་སུ། །སྣང་བས་གཟུགས་ལ་སྒྲིབ་
བྱེད་ན། །དེ་ལ་ལྟ་བའི་ཐབས་གཞན་མེད། །ཆོས་སྤྱོད་ཞི་བར་གནས་པ་ལ། །འཚེ་བྱེད་ན
-188



ལེགས་པར་བཤད་པ་རིན་པོ་ཆེའི་གཏེར།
ལ་
3/4ཤིན་ཏུ་ཐ་ཤལ་ཡིན། །རང་ལ་སྐྱབས་འོང་བསད་པ་ལ། །དཔའ་བོ་ཡིན་ཞེས་སུ་ཞིག་
སྒྲོགས། །སྐྱེ་ངན་རང་ལ་མི་ཕན་ཡང་། །གཞན་ལ་གནོད་པར་བྱེད་པ་ཡོད། །སྦྲུལ་གདུག་
ཟས་སུ་རླུང་ཟ་ཡང་། །ཕ་རོལ་མཐོང་ན་མི་གསོད་དམ། །འདོད་པ་བདེའོ་སྙམ་སེམས་
ཀྱང་། །དེ་སྤྱོད་སྡུག་བསྔལ་ཁོ་ནའི་རྒྱུ། །ཆང་འཐུང་བདེའོ་སྙམ་པ་དེ། །སྨྱོ་བ་བདེ་བར་
བསྒོམ་པ་ཡིན། །ཡོན་ཏན་ཅན་ལ་འཇིག་རྟེན་གུས། །ཡོན་ཏན་འབད་པའི་ཤུགས་
གནས། །འབད་ནས་ཡོན་ཏན་མི་བསྒྲུབ་པར། །གཞན་ལ་འཁངས་པས་ཅི་ཞིག་ཕན། །མི་་
རྣམས་ཚེ་རིང་པ་ལ་སྨོན། །རྒས་པར་གྱུར་ལ་འཇིག་པར་ལྟ། །རྒས་ལ་འཇིགས་ཤིང་ཚེ་
རིང་བར། །འདོད་པ་བླུན་པོའི་ལོག་ལྟ་ཡིན། །གང་ཞིག་མཁས་པ་ཡོད་བཞིན་དུ། །དེ་ལ་
ཡོན་ཏན་མི་སློབ་ན། །མི་དེ་གདོན་གྱིས་བཏབ་པའམ། །ཡང་ན་ལས་ཀྱིས་མནར་བ་ཡིན།།
གང་ལ་ལོངས་སྤྱོད་ཡོད་བཞིན་དུ། །སྤྱོད་དམ་སྦྱིན་པར་མི་བྱེད་ན། །མི་དེ་ནད་ཀྱིས་བཏབ་
པའམ། །ཡང་ན་ཡི་དྭགས་མངོན་སུམ་ཡིན། །ཆོས་ལུགས་ཤེས་ཀྱང་མི་སྒྲུབ་ན། །དེ་ཡི་
ཆོས་ཀྱིས་ཅི་ཞིག་བྱ། །ལོ་ཏོག་ཕུན་སུམ་ཚོགས་ན་ཡང་། །གཅན་གཟའ་དགའ་བ་ག་ལ་སྐྱེ།།
ལས་ཀྱིས་མནར་བའི་སེམས་ཅན་ལ། །ལོངས་སྤྱོད་ཡོད་ཀྱང་སྤྱོད་མི་ནུས། །བྱ་རོག་ལྟོགས་
ཀྱང་བསྐུངས་མོད་ཀྱི། །འགྲངས་པར་ཟ་བར་ག་ལ་ནུས། །སྤྱོད་དམ་སྦྱིན་པར་མི་ནུས་པའི།།
ནོར་དེས་ཕྱུག་པོར་བསྒོམ་ན་ནི། །རི་བོ་གསེར་དུ་བསྒོམས་པ་ཡིས། །ཕྱུག་པོ་བསྒྲུབ་པ་
ཤིན་ཏུ་སླ། །ཆོས་དང་ཆོས་མིན་སྨྲ་བ་ལ། །མཁས་པ་ཤིན་ཏུ་མང་ན་ཡང་། །དེ་ལྟར་ཤེས་
ནས་ཉམས་ལེན་པ། །འཇིག་རྟེན་འདི་ན་ཤིན་ཏུ་དཀོན། །རིགས་གཟུགས་ལང་ཚོ་ལྡན་ན་
ཡང་། །ཡོན་ཏན་མེད་ན་མཛེས་མ་ཡིན། །རྨ་བྱ་སྤུ་སྡུག་ཡིད་འོང་ཡང་། །ཆེན་པོའི་རྒྱན་དུ་
འོས་སམ་ཅི། །སྣ་ཡི་ཚབ་མ་ཉོས་པའི་བུ། །གཡར་བའི་རྒྱན་དང་བརྐུས་པའི་ནོར། །སློབ་
དཔོན་མེད་པའི་རིག་པ་རྣམས། །ཡོད་ཀྱང་གཞན་གྱིས་བརྩི་བ་མེད། །མི་གང་བྱས་པ་མི་
-189



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བགཟོ་བ། །དེ་ནི་གཞན་པས་རང་ལ་གནོད། །ལྟས་ངན་བསྒྲུབ་པ་ཉེས་པ་འགའ། །དགྲ་ཡི་
ཐོག་མར་རང་ལ་འབྱུང་། །ལོངས་སྤྱོད་འགྲུབ་པར་མཐོང་ན་ཡང་། །གནས་མ་ཡིན་ལས་སུ་
ཞིག་ལེན། །ལུག་ཐུག་འཐབས་པའི་ཁྲག་བལྡགས་པས། །ཝ་སྐྱེས་མགོ་བོ་བཀས་ཞེས་
ཐོས། །འབྲེལ་བ་འགའ་ཡི་ངོར་བྱས་ནས། །གཞན་ལ་སྟེས་ཀྱིས་དོར་མི་བྱ། །བརྒྱ་བྱིན་
ཡིན་ཡང་ཡང་འཁོར་འདབ་རྣམས། །ག་བུར་བཞིན་དུ་འབྲོས་པར་འགྱུར། །རྒྱུན་དུ་འགྲོགས་
པའི་གྲོགས་སྤངས་ནས། །གསར་བུ་འགའ་ལ་ཡིད་མི་རྟོན། །འག་པའི་རྒྱལ་པོས་བྱ་རོག་གི།
བློན་པོ་བསྟེན་པས་ཕུང་ཞེས་གྲགས། །མི་ངན་འབད་པས་བསྟེན་བྱས་ཀྱང་། །རང་གི་མི་རུ་
འགྲོ་བ་མེད། །ཆུ་ནི་ཇི་ལྟར་བསྐོལ་གྱུར་ཀྱང་། །མེ་རུ་འབར་བ་མི་སྲིད་དོ། །རྒྱུ་མཚན་
བརྟགས་ནས་ཁྲོ་བ་ནི། །ཅུང་ཟད་རིགས་ཤིང་སེལ་བའང་ཤེས། །རྒྱུ་མེད་པར་ནི་གང་ཁྲོ་
བ། །དེ་ཡི་བསལ་ཐབས་སུ་ཡིས་ཤེས། །དགྲ་བོའི་ནུས་པ་མ་བརྟགས་པར། །ཉམ་ཆུང་ན་
ཡང་བརྙས་མི་བྱ། །ད་ཊི་བྷ་ལ་བརྙས་པ་ཡིས། །ནམ་མཁའ་ལྡིང་གིས་རྒྱ་མཚོ་བཅོམ། །
བསོད་ནམས་འཛད་ན་ངན་སེམས་སྐྱེ། །རིགས་འཛད་པ་ན་བུ་ངན་སྐྱེ། །ནོར་འཛད་པ་ན་
བརྐམ་ཆགས་སྐྱེ། །ཚེ་འཛད་པ་ན་འཆི་ལྟས་འབྱུང་། །རང་གིས་ངན་སྤྱོད་མ་བྱས་ན། །བརྒྱ་
བྱིན་གྱིས་ཀྱང་སྨད་མི་ནུས། །ཆུ་མིག་རང་ཉིད་མ་སྐམས་ན། །ས་ཡིས་མནན་པས་ག་ལ་
ཐུབ། །བྱ་བ་མི་འདྲ་བརྒྱ་ཕྲག་རྩོམ། །མཐར་ཕྱིན་བྱ་བ་གཅིག་ཀྱང་མེད། །བློ་རྒོད་ཕལ་ཆེར་
གྲོང་བར་གྱི། ཁྱི་རྒན་འདྲ་བར་རྒྱུན་དུ་འཁྱམ། །ལས་ཀྱི་ཤུགས་ཀྱིས་ཁྲིད་པ་ན། །བློ་ཆེན་
ལོག་པའི་ལམ་ནས་འགྲོ། །མུ་སྟེགས་བྱེད་པའི་སྟོན་པ་མཆོག །དབང་ཕྱུག་སྨྱོན་པའི་
བརྟུལ་ཞུགས་འཛིན། །མི་གང་ཁྲིམས་ལས་གང་འདའ་བ། །རེ་ཞིག་རྒྱལ་ཡང་ཕམ་པ་ཡིན།།
ཆུ་སྐྱར་ཁྲིམས་ལས་འདས་པ་ཡིས། །ས་ཀུན་ཐོབ་ཀྱང་སེང་གེས་བསད། །ཧ་ཅང་ཤེས་པ
རབ་ཆེ་དྲགས་པའི། །བྱ་བ་མང་ན་བདག་ཉིད་བརླག །རྒྱལ་པོ་དྲན་རྒྱ་ཆེས་པ་ཡིས། །རྒྱལ་
-190



ལེགས་པར་བཤད་པ་རིན་པོ་ཆེའི་གཏེར།
སྲིད་ཉམས་པ་ཤིན་ཏུ་མང་། །ཧ་ཅང་ལོངས་སྤྱོད་བསགས་དྲག་པའི། །ནོར་ནི་རང་གི་
གཤེད་མ་ཡིན། །ཕུང་ཁྲོལ་ཕལ་ཆེར་ཕྱུག་པོ་ལ། །འབྱུང་གི་སྤྲང་པོ་བདེ་བ་རྒྱུ། །ཧ་ཅང་
མཐུ་རྩལ་ཆེ་དྲགས་ན། །ལྕེབ་པའི་སྟ་གོན་བྱེད་པ་ཡིན། །གཡུལ་དུ་བསད་པ་ཕལ་མོ་ཆེ།།
མཐུ་རྩལ་ཅན་ལ་བྱུང་བ་མང་། །འབྱོར་དང་ཤེས་རབ་སྟོབས་ལ་སོགས། །བསོད་ནམས་
ལྡན་ལ་གྲོགས་སུ་འགྱུར། །བསོད་ནམས་མེད་ན་དེ་དག་ཀུན། །བདག་ཉིད་རླག་པའི་རྒྱུ་རུ་
འགྱུར། །མཁས་པས་བྱ་བ་ཅི་བྱེད་ཀྱང་། །རང་གི་བསོད་ནམས་བརྟགས་ཏེ་བྱ། །རྩོད་དུས་
བསོད་ནམས་ཕུན་ཚོགས་པ། །སྐྱེ་བོ་བརྒྱ་ཡི་ནང་ནའང་དཀོན། །རྫིང་ངན་ཆུ་ཡིས་ཁེངས་
པ་ན། །ཕྱོགས་གཅིག་ཅི་ནས་འཇིག་པ་ལྟར། །གང་ལ་ནོར་དང་ལྡན་གྱུར་པ། །དེ་ལ་
རིགས་བརྒྱུད་ཤིན་ཏུ་དཀོན། །བུ་དང་ལྡན་ལ་ནོར་ཆེན་དཀོན། །དེ་དང་ལྡན་ན་དགྲ་བོས་
འཇོམས། །ཐམས་ཅད་ཕུན་སུམ་ཚོགས་གྱུར་ན། །མི་དེ་མྱུར་དུ་འཆི་བ་མང་། །དེས་ན་
མཁས་པས་བསོད་ནམས་བསག །བསོད་ནམས་ཁོ་ན་བདེ་བའི་རྒྱུ། །སུ་ཞིག་གང་ན་ཕུན་
ཚོགས་པ། །དེ་ནི་བསོད་ནམས་བསགས་པའི་རྟགས། །བརྫུན་གྱིས་ཕ་རོལ་བསླུས་སོ་ལ པ
ཞེས། །སྙམ་ན་རང་ཉིད་བསླུས་པ་ཡིན། །ལན་ཅིག་བརྫུན་དུ་སྨྲས་པ་དེས། །བདེན་པ་སྨྲས་
ཀྱང་དོགས་པ་སྐྱེ། །ལེགས་ཉེས་རྣམ་པར་མི་དཔྱོད་པར། ཁྲོས་ཤིང་ཕ་རོལ་གནད་འབེབས་
པ། །ཆུང་མ་བསད་པའི་ཐི་བ་ལྟར། །གྲོགས་དང་བྲལ་བའི་མྱ་ངན་ཐོབ། །མ་འོངས་པ་ལ་
མི་དཔྱོད་པར། །བྱུང་བའི་ཚེ་ན་འབད་དེ་བཙལ། །ཆུ་དང་འཕྲད་ན་ལྷམ་འཕུད་ཀྱིས། །མ་
འཕྲད་པ་ནས་ག་ལ་འཕུད། །ཕུགས་སུ་བསྒྲུབ་པར་མི་ནུས་པའི། །བྱ་བ་ལེགས་ཀྱང་
འཇུག་མི་རུང་། ཁོང་པའི་ནང་དུ་མི་འཇུ་བའི། ཁ་ཟས་ཞིམ་ཡང་སུ་ཞིག་ཟ། །རྩོལ་བ་དོར་
ནས་འདུག་པ་ལ། །འདི་ཕྱི་གཉིས་ཀ་འགྲུབ་མི་འགྱུར། །འབད་པ་མེད་ན་ཞིང་བཟང་ཡང་།།
ལོ་ཏོག་ཐོབ་པར་མི་འགྱུར་རོ། །གནས་མ་ཡིན་པའི་དུལ་དྲགས་ན། །ཐམས་ཅད་ཀྱིས་ནི་
-191



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བཀོལ་བར་འགྱུར། །ཤིང་བལ་སྟན་དུ་བྱེད་མོད་ཀྱི། །ཡལ་ག་སུ་ཞིག་སྟན་དུ་འདིངས། །
བྱ་བ་ངན་དང་མི་འགྲུབ་པ། །ཕ་རོལ་བསྒོ་ཡང་བྱེད་ན་བླུན། །སྦྱར་དུག་ཉོ་ལ་སུ་ཞིག་རྟོན།
ཐམས་ཅད་སྦྱིན་ཞེས་སུ་སྨྲ་ནུས། །ནོར་རྣམས་གསོག་ཅིང་མི་སྤྱོད་པ། །རང་བསྲེག་བུད་
ཤིང་གསོག་པ་ཡིན། །བུང་བ་སྦྲང་རྩི་མི་ཟ་བར། །གཞན་གྱིས་ཁྱེར་ན་ལྕེབ་པར་རྩོམ། །
ལེགས་པར་བཤད་པ་རིན་པོ་ཆེའི་གཏེར་ལས་མི་རིགས་པའི་ཚུལ་དཔྱད་པ་སྟེ་རབ་ཏུ་བྱེད་
པ་བདུན་པའོ།། །།
བློ་ལྡན་བྱ་བ་ཅུང་ཟད་ཀྱང་། །རྒྱུན་དུ་གྲོས་ཀྱིས་བསྒྲུབ་པར་བྱ། །འགྲུབ་པར་གྱུར་
ན་ལྟ་ཅི་སྨོས། །མ་གྲུབ་ན་ཡང་མཛེས་པའི་རྒྱུ། །སེམས་ཅན་མོས་པ་སྣ་ཚོགས་པས། 
།
ཐམས་ཅད་མགུ་བ་སུས་ཀྱང་དཀའ། །རང་ཉིད་ཡོན་ཏན་ལྡན་བྱས་ན། །ཐམས་ཅད་དགའ་
བ་དེ་ལ་ཉེ། །ཤིན་ཏུ་རྒས་པར་གྱུར་ཚེ་ཡང། །ཐོས་པ་མང་དུ་བསག་པར་བྱ། །ཕྱི་མར་
ཐོས་པས་ཕན་པ་ཙམ། །སྦྱིན་པ་ཡིས་ཀྱང་ག་ལ་ཕན། །ཡོན་ཏན་ཀུན་རྫོགས་སྐྱེ་བོ་བསྟེན།།
ཡང་ན་ཐ་མལ་འགྲོགས་པ་བདེ། །བུམ་པ་ཆུ་ཡིས་གང་བའམ། །ཡང་ན་སྟོང་པ་ཁུར་བ་སླ།།
ཡོན་ཏན་ཅུང་ཟད་བསླབས་པའི་མི། །སུ་ཞིག་གིས་ནི་བསྟེན་པར་ནུས། །ཆུ་ཕྱེད་གང་བའི་
བུམ་པ་དེ། །མགོ་ལ་བཀུར་བ་སུ་ཡིས་ནུས། །མི་གང་སྐྱེ་བོ་དམ་པ་དང་། །དམན་པའི་ཁྱད་
པར་ལེགས་ཤེས་ནས། །དེ་ཡི་བྱ་བ་བསྒྲུབ་ཤེས་པ། །ཕུན་སུམ་ཚོགས་པའི་གཞི་ཆེན་ཡིན།།
བློ་གྲོས་ལྡན་པས་ལེགས་བསྐྱངས་ན། །སྐྱེ་བོ་དམན་པའང་མཆོག་ཏུ་འགྱུར། །སློབ་ཤེས་
དག་གིས་ནེ་ཙོ་ལ། །བསླབས་ན་འདོན་པ་ཤེས་པར་འགྱུར། །ཉམས་སྟོབས་ཆུང་བའི་སྐྱེ་
བོས་ཀྱང་། །ཆེན་པོ་གཞན་ལ་བརྟེན་ན་འགྲུབ། །ཆུ་ཡི་ཐིགས་པ་ཉམ་ཆུང་ཡང་། །མཚོ་
དང་འདྲེས་ན་སྐེམས་མི་ནུས། །རང་ལ་བློ་གྲོས་མི་ལྡན་ན། །བློ་ཆེན་གཞན་ལ་ལེགས་པར་
འདྲི། །ལག་པས་དགྲ་བོ་མི་སོད་ན། །མཚོན་ཆ་ལེན་པར་མི་བྱེད་དམ། །གནོད་པར་བྱེད་
-192



ལེགས་པར་བཤད་པ་རིན་པོ་ཆེའི་གཏེར།
པའི་དགྲ་བོ་ཡང་། །ཐབས་དང་ལྡན་ན་གྲོགས་སུ་འགྱུར། །དུག་ཆེན་ལུས་ལ་གནོད་མོད་
ཀྱི། །སྦྱོར་བ་ཤེས་ན་སྨན་དུ་འགྱུར། །རིགས་པས་རྙེད་པའི་ཟས་ནོར་བླང་། །མི་འོས་གཞན་
ལ་རློམ་སེམས་སྤང་། །ཤིང་ཐོག་ཤིང་རྩེ་ལས་བླང་གིས། །དེ་ལས་ཐལ་ན་ས་ལ་ལྷུང་།།
མཁས་པས་སྒྲིམ་པར་མི་བྱེད་པ། །དེ་ཡི་བར་ལ་ཉེས་པ་འབྱུང༌། །བློ་དང་ལྡན་པས་རབ་
བསྒྲིམས་ན། །ཉེས་པ་འབྱུང་བའི་གོ་སྐབས་དཀའ། །ཇི་སྲིད་རང་སྟོབས་མ་རྫོགས་པར། །
དེ་ཡི་བར་དུ་དགྲ་རྣམས་བཀུར། །ནུས་པ་རྫོགས་ནས་གང་རིགས་པ། །བྱ་ཞེས་བསྟན་
བཅོས་གཞན་དག་སྨྲ། །དགྲ་བོ་སྙན་པར་སྨྲ་ན་ཡང་། །བློ་དང་ལྡན་པས་ཡིད་མི་བརྟན། །
ཆུ་སྐྱར་བྱི་ལ་དེས་པ་ཡིས། །ཕ་རོལ་གསོད་ལ་རྟག་ཏུ་བརྩོན། །ཡུལ་གྱི་བདག་པོ་ཞེ་སྡང་
ཡང་། །དེ་ལ་དགའ་བས་བརྟེན་ཏེ་བསྡད། །ས་ལ་རྐང་པ་འདྲེད་གྱུར་ན། །ས་ཉིད་ལ་ནི་
བརྟེན་པ་བཞིན། །ཧ་ཅང་འདོད་ལ་བརྐམ་པ་ཡིས། །སྐྱེ་བོ་མྱུར་དུ་བརླག་པར་འགྱུར། །
མཆིལ་པའི་ཤ་ལ་ཆགས་པ་ཡིས། །ཉ་རྣམས་དེ་མ་ཐག་ཏུ་གསོད། །མཆོད་འོས་པ་དང་
འཁོར་རྣམས་ཀྱང་། །རྟག་ཏུ་སྦྱིན་པས་བསྡུ་བར་བྱ། །མཆོད་གཏོར་ལ་ནི་ལྷ་རྣམས་དང་།།
ཡི་དྭགས་བར་དུ་མགུ་བས་བསྲུང་། །ཆེན་པོ་རྣམས་ཀྱིས་རྩེད་མོ་དང་། །བདེ་དང་ཟས་ལ་
ཆགས་པ་སྤང་། །འདོད་ལ་ཞེན་པའི་ལེ་ལན་གྱིས། །འབོད་སྒྲོགས་ལང་ཀར་བསད་ཅེས་
གྲགས། །བྱམས་རྩོད་གཉིས་ཀ་ཆེན་པོ་དང་། །བྱ་ཡིས་དམན་དང་ནམ་ཡང་མིན། །ཉོ་ཚོང་
རིན་ཆེན་ལ་བྱ་ཡི། །སྦྱར་དུག་ལ་ནི་དེ་ལྟར་མིན། །དཔྱ་བ་མང་ཕྱིར་རྒྱལ་པོའི་མཛོད། །ཧ་
ཅང་མི་བསྡུ་ཉུང་ངུས་ཁེངས། །གྲོག་མཁར་སྦྲང་རྩི་ཡར་ངོ་ཡི། །ཟླ་བ་ཉུང་ངུ་ཉུང་ངུས་
ཁེངས། །རྗེ་བོས་འབངས་ལ་མི་གནོད་པར། །རིགས་པའི་ལམ་གྱི་དཔྱ་རྣམས་བསྡུ། །སཱ་
ལའི་ཤིང་ལས་སྤོས་ཀྱི་བཅུད། །གཟགས་པ་མང་ན་སྐམ་པར་འགྱུར། །རྗེ་བོས་ལྷག་པར་
དེས་པ་དགོས། །རྒྱུ་མཚན་ཆུང་ངུས་ཁྲོ་མི་རུང་། །སྦྲུལ་ལ་ནོར་བུ་ཡོད་ན་ཡང་། །སེམས་
-193



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཤེས་སུ་ཞིག་དྲུང་དུ་སྡོད། །གང་ཞིག་ནོར་འདོད་སྐྱེ་བོས་ཀྱང་། །ཆོས་ཉིད་གཙོ་བོར་བསྲུང་
བར་བྱ། །ཆོས་ལས་ཉམས་པའི་ནོར་ཙམ་ནི། །འཇིག་རྟེན་འདིར་ཡང་ག་ལ་རྟག །ཧ་ཅང་
བྱམས་ཐལ་གཉེན་ལའང་མིན། །ཤིན་ཏུ་གནོད་ཆེན་དགྲ་ལའང་མིན། །གཉེན་ལ་རེ་བ་
འཁོན་གཞི་སྟེ། །གནོད་ལན་ཀུན་གྱིས་བསྒྲུབ་པར་སླ། །འཇམ་པོས་འཇམ་པོ་འཇོམས་
བྱེད་ཅིང་། །འཇམ་པོས་རྩུབ་པོའང་འཇོམས་པར་བྱེད། །འཇམ་པོས་ཀུན་འགྲུབ་དེ་ཡི་
ཕྱིར། །འཇམ་ཉིད་རྣོ་ཞེས་མཁས་རྣམས་སྨྲ། །སུ་ལའང་བདག་གི་དགྲ་ཡིན་དང་། །འགའ་
ཡང་བདག་ལ་མི་བྱམས་ཞེས། །མི་བྱམས་ན་ཡང་དེ་མི་བསྒྲག །བསྒྲགས་ན་དེ་ཉིད་འབྱེད་
པའི་སེལ། །ངོ་ཚ་ཁྲེལ་ལ་མི་ལྟ་ཞིང་། །མཆོད་དང་བརྙས་པའི་ཁྱད་མི་ཤེས། །ཟས་དང་
ནོར་ལ་ཆགས་ལྡན་པ། །དེ་འདྲའི་གནས་སུ་བསྡད་མི་བྱ། །ཡུལ་གཞན་ལེགས་པར་མ་
བརྟགས་པར། །སྔ་མའི་གནས་ནི་དོར་མི་བྱ། །རྐང་པ་ཡ་གཅིག་མ་བཙུགས་པར། །
གཉིས་ཀ་བཏེག་ན་འགྱེལ་བའི་རྒྱུ། །རང་སྤྱོད་འབད་པས་སྦ་བར་བྱ། །ཕལ་ཆེར་གསལ་
བར་བསྟན་པས་ཉམས། །སྤྲེའུ་ཟློས་གར་མི་བྱེད་ན། །མགུལ་དུ་ཐག་པ་ཅི་སྟེ་འདོགས། །
ཉེས་པ་མངོན་སུམ་མཐོང་ན་ཡང་། །གནས་མ་ཡིན་ལ་སྨྲ་མི་བྱ། །ལྟས་ངན་མཐོང་ན་སྨྲ་བ་
པོའི། །ཐོག་ཏུ་འབྱུང་ཞེས་འཇིག་རྟེན་སྒྲོག །གཞན་ལ་བརྙས་པར་གྱུར་པ་ཡི། །ནོར་དང་
ཟས་ཀྱིས་ཅི་ཞིག་བྱ། ཁྱི་ཕག་མི་གཙང་ཟ་བ་ལ། །མཁས་པ་སུ་ཞིག་ཡིད་སྨོན་བྱེད། །ཕ་
རོལ་གནད་དུ་འབེབས་པའི་ཚིག །དགྲ་བོ་ལ་ཡང་སྨྲ་མི་བྱ། །བྲག་ཅ་བཞིན་དུ་རང་ཉིད་ལ།།
མ་ཐག་ཏུ་ལེ་ལན་འབྱུང་། །གལ་ཏེ་དགྲ་ལ་གནོད་འདོད་ན། །རང་ཉིད་ཡོན་ཏན་ལྡན་
པར་བྱ། །དེ་ཡིས་དགྲ་ཡང་སེམས་སྲེག་ཅིང་། །རང་ཡང་བསོད་ནམས་འཕེལ་བར་འགྱུར།།བྲེ
མི་བསྲུན་འགྲོ་ལ་བྱམས་སེམས་བསྐྱེད། །རྩུབ་སྤྱོད་ཁོ་ནས་གདུལ་བར་བྱ། །རང་གི་ལུས་
ལ་ཕན་འདོད་རྣམས། །གཏར་དཔྱད་ཀྱིས་ནི་ནད་རྣམས་འདོན། །གནོད་པར་བྱེད་པ་ཆུང་དེ་
-194



ལེགས་པར་བཤད་པ་རིན་པོ་ཆེའི་གཏེར།
ངུ་ཡང་། །མྱུར་དུ་བསལ་ལ་འདུམ་པར་བྱ། །ཡུར་བ་ཆུང་ངུའི་རྗེས་ཞུགས་ནས། །འོད་པ་
ཆེན་པོ་མ་མཐོང་ངམ། །མཁས་པས་བྱ་བ་མ་ཡིན་པའི། །བྱ་བ་ཤེས་ཀྱང་མི་བྱའོ། །གླང་
པོས་དགྲ་སྡེ་བཅོམ་པ་ཡིས། །རྒྱུན་དུ་རྒྱལ་པོས་བཅིངས་ལ་ལྟོས། །རང་ཕྱོགས་སྡང་ཡང་
སྤང་མི་བྱ། །དགྲ་བོ་བྱམས་ཀྱང་མགུ་མི་བྱ། །བྱ་རོག་བྱ་རོག་གིས་འཚེ་ཡང་། །ཉིན་མོ་
ལོང་བ་བརྟེན་ན་ཕུང་། །བྱ་བ་ཆེ་ཆུང་གང་བྱེད་ཀྱང་། །མཁས་པས་རྟག་ཏུ་བསྒྲིམས་ཏེ་བྱ།།
སེང་གེས་རི་བོང་གླང་ཆེན་གཉིས། །གསོད་པའི་ཚེ་ན་བསྒྲིམས་ཀློད་མེད། །ཡོན་ཏན་ལྡན་
པ་མི་བཀུར་བའི། །གནས་དེར་མཁས་པ་སུ་ཞིག་སྡོད། །ཆུ་ཤེལ་མེ་རྡོར་བྱེད་པ་ཡི། །ཡུལ་
དེར་ཆུ་ཤེལ་འཚོང་ངམ་ཅི། །མཁས་པས་གཞན་ལ་བཤད་པའམ། །ཡང་ན་ཞི་བའི་ནགས་
སུ་བསྒྲུབ། །ནོར་བུ་སྤྱི་གཙུག་རྒྱན་བྱེད་དམ། །མིན་ན་རྒྱ་མཚོའི་གླིང་ན་གནས། །བདག་
པས་མཐོ་བའི་དམ་པ་ལ། །བསྙེན་ན་བདག་ལ་ཕན་པ་སྒྲུབ། །ལྷུན་པོའི་ངོས་ལ་གནས་པ་
ཡི། །བྱ་རྣམས་གསེར་དུ་སྣང་བར་འགྱུར། །ཆེན་པོ་ཕྲག་དོག་ལྡན་པ་ལ། །བརྟེན་ན་ཆེན་
པོ་ཐོབ་མི་འགྱུར། །ཉི་མའི་འོད་ལ་ཉེ་བ་ཡིས། །ཟླ་བ་མར་ངོར་གྱུར་ལ་ལྟོས། །མི་གང་
མཛའ་བ་མི་བརྟན་པ། །དེ་དང་འགྲོགས་པར་སུ་ཞིག་ནུས། །ནམ་མཁའི་གཞའ་ཚོན་མདོག་
མཛེས་ཀྱང་། །རྒྱན་དུ་རེ་ན་བླུན་པོ་འཁྲུལ། །བདག་ཉིད་གང་ལ་མི་དགའ་བ། །གཞན་ལ་
ཀུན་ཏུ་དེ་མི་བྱ། །གཞན་གྱིས་ཅུང་ཟད་གཙེས་པའི་ཚེ། །རང་ལ་བསམ་པ་ཅི་བྱུང་སོམས།།
གང་ཞིག་བདག་ཉིད་གང་དགའ་བ། །དེ་ཉིད་གཞན་ལ་སྦྱར་བྱས་ན། །གཞན་གྱིས་བདག་
ལ་གང་དགའ་བ། །དེ་ཡི་ཚུལ་གྱིས་མཆོད་པར་འགྱུར། །དམུ་རྒོད་རྣམས་དང་མཛའ་བ་
དང༌། །རྩོད་པ་གཉིས་ཀ་མཁས་པས་སྤང་། །འགྲས་པ་དང་ནི་འདྲེས་པའི་ཚུལ། །གཉིས་
ཀ་བཏེག་ལ་བྱར་མི་རུང་། །དམ་པ་དག་ལ་བསྟན་པ་དང་། །མཁས་པ་དག་ལ་འདྲི་བ་དང་།།
གཞུང་བཟང་པོ་དང་འགྲོགས་པ་ནི། །སུ་ལ་ཡོད་པ་རྒྱུན་ཏུ་བདེ། །དུས་སུ་མ་བབ་པ་ཡི་ལན
-195



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གཏམ། །གང་སྨྲ་དེ་ལ་ཀུན་གྱིས་བརྙས། །མང་པོ་སྨྲ་བའི་གཏན་ཚིགས་ལས། །སྨོན་པར་
རྗེས་སུ་མི་དཔོག་གམ། །ཉམ་ཆུང་རྣམས་ཀྱིས་རང་ཉིད་ཀྱི། །སྨྲ་བ་ཐམས་ཅད་འཁྲུལ་བར་
བསམ། །དེ་ལྟར་གོ་ནས་མི་སྨྲ་བའི། །མི་ལ་གཞན་གྱིས་བཀུར་བ་ཉེ། །ཡུལ་དང་དུས་ལ་
བབ་པའི་ཚེ། །རབ་ཏུ་བསྒྲིམས་ཏེ་ལན་འགའ་སྨྲ། །ལེགས་བཤད་ཡིན་ཡང་མངས་གྱུར་ན།།
ཚོང་ཟོང་ལྷག་བཞིན་བྲིན་མི་འགྱུར། །རང་སྐྱོན་མཁས་པ་རྣམས་ཀྱིས་ཀྱང་། །སྐྱོན་དུ་གོ་བ་
ཤིན་ཏུ་དཀའ། །མང་པོས་བདག་ལ་དེ་སྒྲོགས་ན། །སྐྱོན་ཅན་ཡིན་པ་རྗེས་སུ་དཔོག །གོ་
ཡང་སྐྱོན་དེ་མི་འདོར་ན། །མི་དེ་གདོན་གྱིས་བཏབ་པ་ཡིན། །ད་དུང་གཉེན་པོ་མི་འཇུག་ན།།
མི་ཡིན་སྙམ་དུ་མ་སེམས་ཤིག །ཅུང་ཟད་བསམ་པ་ཡོད་རྣམས་ཀྱིས། །སྐྱོན་དེ་བརྣགས་ལ་
འདོན་པར་བྱ། །དེ་ལྟར་གཉེན་པོ་སྤྱོད་པ་ཡི། །མི་དེ་གོང་ནས་གོང་དུ་འགྲོ། །བློ་དང་ལྡན་
པའམ་བྱམས་ཀྱང་རུང་། །བསྒོ་བ་ཉན་པའམ་དཔའ་ཡང་རུང་། །གཞན་གྱི་བྱ་བ་མི་ཤེས་
ཀྱང་། །དེ་དང་དེ་ཡི་སྤྱོད་པས་བསྐྱང་། །མི་བསྲུན་པ་ཡི་འབྲེལ་བ་དང༌། །རིང་ནས་
འགྲོགས་ཀྱང་སྤངས་ན་བདེ། །རྟག་ཏུ་འགུལ་བའི་སོ་བཟང་ཡང་། །བཏོན་ན་བདེ་ཞེས་
རྒན་པོ་སྨྲ། །རྒྱུན་དུ་འཁང་ཞིང་འཁོར་བ་ཡི། །འབྲེལ་བ་ཅུང་ཟད་བྱིན་ལ་བསྐྲད། །སྦྲུལ་
གྱིས་ཟིན་པའི་རྨ་དག་ནི། །གཅོད་མ་ནུས་ན་སྲོག་དང་འབྲལ། །གལ་ཏེ་ཆེན་པོ་ཐོབ་གྱུར་
ན། །ཕྲན་ཚེགས་གཞན་ལ་སེར་སྣ་སྤང་། །ཡུལ་འཁོར་དབང་དུ་འདུ་བ་ན། །དབྱིག་ལ་
སེར་སྣ་བྱེད་དམ་ཅི། །མཁས་པ་ལོངས་སྤྱོད་སོགས་འདོད་ན། །ཆ་ཤས་སྦྱིན་པ་བསྲུང་བ་
ཆེ། ཁྲོན་པའི་ཆུ་ནི་འཕེལ་འདོད་ན། །འཆུ་བ་ཉིད་ནི་གདམས་ངག་ཡིན། །གང་ཞིག་ཕུན་
སུམ་ཚོགས་འདོད་ན། །དེ་ཡིས་འདུ་འགོད་མང་དུ་བྱ། །འདུ་འཛི་སྡུག་བསྔལ་རྒྱུར་མཐོང་
ན། །ཕུན་སུམ་ཚོགས་པའི་རེ་བ་ཐོངས། །བྱ་བ་གང་ཞིག་བསྒྲུབ་ན་ཡང་། །སྐྱོན་དང་ཡོན་
ཏན་གཉིས་གཉིས་སོམས། །གཉིས་ཀ་མཉམ་ཡང་སྤང་དགོས་ན། །ཉེས་པ་ཤས་ཆེ་སྨོས་ཅི་
-196



ལེགས་པར་བཤད་པ་རིན་པོ་ཆེའི་གཏེར།
དགོས། །མཁས་པ་དྲང་པོ་གུས་པས་བསྟེན། །མཁས་པ་གཡོ་ཅན་ཤེས་ན་གཟབ། །རྨོངས་
པ་དྲང་པོ་བྱམས་པས་བསྐྱང་། །རྨོངས་པ་གཡོ་ཅན་མྱུར་དུ་སྤང་། །ནོར་དང་གཡོག་འཁོར་
མེད་ན་ཡང་། །མཛའ་བོ་བློ་ལྡན་གྲོགས་ཡོད་ན། །དུད་འགྲོས་ཀྱང་ནི་དོན་འགྲུབ་ན། །མི་
ཡི་འགྲོ་བས་སྨོས་ཅི་དགོས། །གང་ཞིག་ཤེས་པའི་བྱ་བ་བསྒོ། །མི་ནུས་པ་ལ་འགའ་མི་སྦྱར།།
ཆུ་ལ་ཤིང་རྟས་མི་བགྲོད་དེ། །ཐང་ལ་གྲུ་ཡིས་ཇི་ལྟར་བགྲོད། །ཡུན་རིང་འཁོན་པའི་དགྲ་
བོ་དང་། །མཛའ་བ་བྱེད་ཀྱང་བསྲེ་མི་བྱ། །ཤིན་ཏུ་ཚ་བའི་ཆུ་ཉིད་ཀྱང་། །མེ་དང་འཕྲད་ན་
མི་གསོད་དམ། །གཞུང་བཟང་ངོ་ཚ་ཁྲེལ་ཡོད་ན། །དགྲ་བོ་ལ་ཡང་ཡིད་རྟོན་རུང་། །གཞུང་
བཟང་དགྲ་ལ་སྐྱབས་སོང་བས། །སྲོག་གི་བར་དུ་བསྐྱབ་པ་ཐོས། །རང་ལ་ངན་སེམས་མེད་
ཅེས་ཏེ། །ཕལ་པ་ཀུན་ལ་ཡིད་མི་བརྟན། །རི་དྭགས་རྒྱུན་དུ་སེམས་བཟང་ཡང་། །མཆེ་བ་
ཅན་རྣམས་ཟས་སུ་བསྒོམ། །བླུན་པོ་ལོག་པའི་ལམ་འགྲོ་ན། །བླུན་པོ་ཉིད་དུ་གོ་བས་ཆོག།
མཁས་པ་ལོག་པའི་ལམ་འགྲོ་ན། །རྒྱུ་མཚན་གང་ཞིག་དཔྱད་དགོས་སོ། །མཁས་པས་
ལོངས་སྤྱོད་ལྷག་སར་སྡད། །མི་སྟེར་ན་ཡང་འཕྲོག་པ་མེད། །ལོངས་སྤྱོད་ཉམས་པའི་ས་
ཕྱོགས་སྤང༌། །མི་འཕྲོགས་ན་ཡང་གཉའ་སྐྱིས་འཇོམས། །རང་གིས་ལེགས་པར་ཤེས་ན་
ཡང་། །བྱ་བ་ཐམས་ཅད་གྲོས་ཀྱིས་བསྒྲུབ། །མི་གང་གྲོས་ལ་མི་དགའ་བ། །འགྱོད་པ་རིམ་
གྱིས་ཉོ་བ་ཡིན། །ཉམ་ངའི་གྲོས་དག་བྱེད་པ་ན། །མཛའ་ཡང་གསུམ་དུ་གྲོས་མི་བྱ། །རོ་
ལངས་སྒྲུབ་པའི་གྲོས་ངན་ན། །ཐོག་མར་སྒྲུབ་པོ་ཟ་བར་འགྱུར། །ལེན་ཤེས་སྙོམས་པར་
གཏོང་ལ་མཁས། །དུལ་ཞིང་ཀུན་གྱི་ངོ་བསྲུང་བ། །འཇིགས་མེད་བྱས་པ་ཆུད་མི་གསན། །
མི་དེས་འདོད་ན་ས་ཀུན་ཐོབ། །གལ་ཏེ་དགྲ་བོ་སྐྱབས་འོང་ན། །དེ་ལ་མཆོད་ནས་སྙན་པ་
བརྗོད། ཁྭ་ཏས་བྱི་བ་ལ་བརྟེན་ནས། །བདེ་བ་ཐོབ་ཅེས་སྔོན་རབས་སྨྲ། །གྲོགས་པོ་ངན་
དང་ཐོས་པ་ངན། །རྟོག་པ་ངན་དང་བྱ་བ་ངན། །མཁས་པ་རྣམས་ཀྱིས་མི་བྱ་སྟེ། །བྱེད་ན་
-197



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བླུན་པོ་གུད་ན་མེད། །ལེགས་པར་བརྟགས་ནས་བྱེད་པ་ལ། །བྱ་བ་ཉམས་པ་ག་ལ་སྲིད། །
མིག་ལྡན་བརྟགས་ནས་འགྲོ་བ་ན། །གཡང་སར་གོམ་པ་འདོར་རམ་ཅི། །རང་གཞན་
གཉིས་ཀ་འཕེལ་འགྱུར་བའི། །ཡོན་ཏན་སློབ་ན་མཁས་པའི་རྟགས། །རིག་པ་འགའ་ཞིག་
མདའ་མཁན་ལྟར། །ཤེས་པ་ཉིད་ན་ཆོ་འབྲང་འཇིག །རང་ཉིད་ཅིས་ཀྱང་མཐོ་འདོད་ན། །
གཞན་ལ་ཕན་པ་འབའ་ཞིག་གྱིས། །བྱད་ལ་བྱི་དོར་བྱེད་པ་རྣམས། །སྔོན་དུ་མེ་ལོང་མི་
འཕྱི་འམ། །ཕ་རོལ་ཅི་ནས་གཞོམ་འདོད་ན། །རང་གི་ཡོན་ཏན་འབད་པས་སྒྲུབ། །དགྲ་བོ་
གསོད་པར་འདོད་པ་རྣམས། །མཚོན་ཆ་འབད་ནས་བསྒྲུབ་ལ་ལྟོས། །གཡོ་ཅན་ཚིག་ལ་
དྲོན་འཇུག་པས། །དྲང་པོས་དེ་ལ་བརྟག་དཔྱད་དགོས། །བསླུས་རྗེས་ཁོ་བོ་དྲང་ངོ་ཞེས། །
རང་ལ་བསྟོད་པས་ཅི་ཞིག་ཕན། །གཡོ་ཅན་སོགས་ལ་གཡོ་སོགས་དང་། །དྲང་པོ་སོགས་
ལ་དྲང་པོ་སྟེ། །མི་བརྟན་པ་ལ་བརྟན་དགོས་ཞེས། །བྱ་བ་སྔོན་གྱི་ཡིག་ཚངས་ཡིན། །
མཁས་པས་རྟག་ཏུ་དགྲ་ལ་ཡང་། །གཉེན་དེས་རྐྱེན་དུ་བྱ་ན་ལེགས། །དེ་ཡིས་འདུམ་ལ་མི་
ཕན་ཡང་། །ངེས་པར་གནོད་སེམས་འཇིལ་བའི་སྨན། །ཚིག་ངན་བརྗོད་པས་འཇིག་རྟེན་
དུ། །འདོད་པ་འགྲུབ་པ་མི་སྲིད་ཀྱིས། །ཡིད་ལ་རང་འདོད་བསྒྲུབ་ན་ཡང་། །ངག་གིས་ཀུན་
དང་མཐུན་པར་གྱིས། །རང་དང་གཞན་གྱི་དོན་གྲུབ་ན། །འཇམ་རྩུབ་ཇི་ལྟར་བྱས་ཀྱང་
རུང༌། །ཐབས་ལ་མཁས་པའི་སྤྱོད་པ་ལ། །གཡོ་སྒྱུ་ཐུབ་པས་མ་གསུངས་སོ། །ཐ་མར་ཤིན་
ཏུ་ཕན་པའི་གྲོས། །འཕྲལ་ལ་སྡུག་ཀྱང་མཁས་པས་བསྟེན། །རྒས་ཤིང་གདུངས་ན་ཡོན་
ཏན་རྣམས། །བུ་གཅིག་པ་ལ་མཁས་རྣམས་སློབ། །ལོངས་སྤྱོད་ཧ་ཅང་འཕེལ་དྲགས་ན། །
དེ་ལ་རྒུད་པ་ཤིན་ཏུ་ཉེ། །ཆུ་ཡིས་ཤིན་ཏུ་གང་བ་ཡི། །རྫིང་བུ་སྟོང་ངམ་ཡང་ན་འདྲལ། །སྐྱེ་
བོ་འགའ་ལ་ཕན་པའི་ལས། །ལ་ལས་དེ་ལ་འཇུག་མི་རུང་། །སྒོག་སྐྱ་རླུང་ལ་ཕན་མོད་ཀྱི།།
མཁྲིས་པའི་ནད་ལ་དུག་ཏུ་འགྱུར། །ཉམ་ཆུང་རྟག་ཏུ་བསྐྱང་དགོས་དང་། །འགྲོགས་ན་
-198



ལེགས་པར་བཤད་པ་རིན་པོ་ཆེའི་གཏེར།
ཆེན་པོ་ཉམས་དོགས་ཡོད། །ཞུན་མར་སྣོད་དུ་བཞག་གྱུར་ན། །སྣོད་ལ་བྱི་བས་མི་རྨུགས་
སམ། །ངན་པ་རྣམས་ལ་བརྟེན་བྱས་ན། །ངན་པའི་ཤན་གྱིས་རང་ལ་གནོད། །ཡུར་བའི་ཆུ་
ལ་བརྟེན་པ་ཡི། །ཉ་རྣམས་ཞིང་ལ་འགྲེམས་ལ་ལྟོས། །གཞུང་ངན་བདག་ལ་བརྟེན་འཆའ་
ན། །དེ་ལ་ཅུང་ཟད་བྱིན་ཏེ་བསྐྲད། ཁྱིམ་དུ་ལྟས་ངན་བྱུང་གྱུར་ན། །ནོར་ལས་ཕྲི་སྟེ་བཟློག་
པ་དགོས། །དམ་པ་གཞན་དུ་འགྲོ་ན་ཡང་། །བསྙེན་བཀུར་བྱས་ཏེ་ཉེ་བར་བཞག །ནོར་བུ་
རིན་ཆེན་རྟག་མཆོད་ན། །བཀྲ་ཤིས་དཔལ་དང་བསམ་པ་འགྲུབ། །དམན་པའི་སྐྱེ་བོ་
བསྟོད་དྲགས་ན། །ཕྱི་ནས་དེ་ཉིད་ཁྱད་དུ་གསོད། །མཁའ་ལ་མི་གཙང་གཏོར་གྱུར་ན། །
འཐོར་བ་པོ་ཡི་སྤྱི་བོར་འབབ། །སྐྱེ་བོ་བློ་ལྡན་མགོ་སྨད་ན། །སྨོད་བྱེད་ཉིད་ལ་ཉེས་པ་
འཕོག །མར་མེ་ཐུར་དུ་ཁ་བསྟན་ན། །སྟོན་པ་པོ་ཡི་ལག་པ་སྲེག །གང་དང་གང་གིས་
གནས་ཡིན་པར། །དེ་དང་དེ་ཡི་གནས་སུ་བཞག །གཙུག་རྒྱན་རྐང་པར་མི་གདགས་ཏེ། །
རྐང་པའི་རྐང་རྒྱན་སྤྱི་གཙུག་མིན། །བྱ་བ་ཆེན་པོ་སྒྲུབ་པའི་ཚེ། །འབད་པ་ཡིས་ནི་གྲོགས་
བཟང་བརྟེན། །ནགས་ཚལ་ཆེན་པོ་མེས་བསྲེག་ན། །རླུང་ཞིག་ཅི་ནས་གྲོགས་སུ་དགོས། །ན་
བྱམས་པས་ཁྱབ་པའི་ཚིག་སྨྲ་བ། །བསྒྲུབ་སླ་གཞན་དགའ་སྡུད་པའི་མཆོག །ནོར་གྱིས་
མགུ་བར་སུ་ཡིས་ནུས། །ལུས་སྲོག་བཏང་ཡང་ཕྱེད་མི་ཚིམས། །ཕོངས་ཀྱང་གདུང་བར་མི་
བྱ་སྟེ། །འབྱོར་ཡང་དགའ་བས་དྲེགས་མི་བྱ། །ལས་ཀྱི་འཕེན་པ་རྒྱང་རིང་བས། །སྐྱིད་སྡུག་
སྣ་ཚོགས་ད་གདོད་འབྱུང་། །ལེགས་པར་བཤད་པ་རིན་པོ་ཆེའི་གཏེར་ལས་བྱ་བ་བརྟག་པ་
སྟེ་རབ་ཏུ་བྱེད་པ་བརྒྱད་པའོ།། །།
འགྲོ་མགོན་སངས་རྒྱས་བཞུགས་བཞིན་དུ། །སྟོན་པ་གཞན་ལ་གུས་བྱེད་པ།།
ཡན་ལག་བརྒྱད་ལྡན་ཆུ་འགྲམ་དུ། །བ་ཚཱའི་ཁྲོན་པ་བརྐོ་བ་ཡིན། །དངོས་པོ་གང་དང་གང་
ལ་ཡང་། །གོམས་ན་དཀའ་བ་ཅི་ཡང་མེད། །བཟོ་ཡི་རིག་བྱེད་སྦྱངས་པ་ལྟར། །དམ་ཆོས་
-199



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དཀའ་བ་མེད་པར་འགྲུབ། །གང་ཞིག་ཉུང་ངུས་ཆོག་ཤེས་པ། །དེ་ཡི་ལོངས་སྤྱོད་ཟད་མི་
ཤེས། །ཆོག་ཤེས་མེད་པ་ཚོལ་བ་ལ། །སྡུག་བསྔལ་ཆར་བཞིན་རྒྱུན་དུ་འབབ། །ནམ་དགོས་
ཚེ་ན་ལེན་པ་ཡི། །ནོར་ནི་སྦྱིན་པར་ཐུབ་པས་གསུངས། །བསགས་པའི་ནོར་ནི་སྦྲང་རྩི་
ལྟར། །ནམ་ཞིག་གཞན་གྱིས་སྤྱོད་པར་འགྱུར། །འཇིག་རྟེན་འདི་ན་བུན་བཏང་བས། །
དངོས་པོ་ཐོབ་པའི་ངེས་པ་མེད། །སློང་ལ་བྱིན་ན་འབད་མེད་པར། །ཆུང་ཡང་བརྒྱ་འགྱུར་
ཐོབ་པ་ཡིན། །འཇུངས་ལ་ཕྱུག་པོ་མི་སྲིད་ཅིང་། །གཏོང་ལ་དབུལ་པོ་མི་སྲིད་པས། །
འཇུངས་པ་ནོར་དད་ཆུང་བ་དང་། །གཏོང་བ་ནོར་ལ་རྔམ་པ་འདྲ། །བྱིན་ན་དབུལ་གྱུར་
དོགས་པ་ཡིས། །འཇུངས་པས་སྦྱིན་པ་མི་གཏོང་ལ། །སེར་སྣས་ངེས་པར་ཕོངས་འགྱུར་
བས། །བློ་ལྡན་ཅུང་ཟད་རྙེད་པ་གཏོང་། །བཞག་ན་ནོར་སྐྱེད་མི་འཕེལ་བས། །ཚོང་པ་ཟོང་
རྣམས་འགྲེམས་པ་ལྟར། །བསགས་ན་དབང་ཕྱུག་མི་ཐོབ་པས། །མཁས་པས་ཚོང་བཞིན་
ཕྱོགས་བཅུར་སྟེར། །བྱེ་བ་སྟོང་ཕྲག་གཏེར་ཡོད་ཀྱང་། །སུ་ཞིག་ལ་ཡང་གཏོང་མི་བྱེད། །
དེ་དག་འཇིག་རྟེན་འདི་དབུལ་ཞེས། །ཐོས་མང་རྣམས་ཀྱིས་དེ་སྐད་བཤད། །རིགས་རྒྱུད་
རྒུད་ཀྱིས་དོགས་པས་ན། །བློ་ཆུང་ཅུང་ཟད་རྙེད་པ་སོགས། །མཁས་པ་རིགས་རྒྱུད་མཐོ་
ཐོབ་ཕྱིར། །གསུག་བཞིན་གཞན་ལ་སྦྱིན་པ་གཏོང་། །རིགས་རྒྱུད་ཕྱུག་པོར་བྱ་སྙམ་ནས།།
རང་ཉིད་བཙོངས་ནས་བུ་ལ་སྟེར། །བུ་ངན་ཕ་ལ་རྒོལ་བཞིན་དུ། །ནོར་རྣམས་བརླག་ནས་
ཁྱི་བཞིན་འཁྱམ། །ཇི་ལྟར་ཕ་མ་བུར་བྱམས་ཀྱང་། །དེ་ལྟར་བུ་ཚས་ཕ་མ་མིན། །ཕ་མ་ས་
བུ་ཚ་བསྐྱངས་བསྐྱངས་ནས། །ཕ་མ་རྒས་ནས་བུ་ཚས་བརྙས། །ནོར་སོགས་འཇུངས་པའི་
ཕྱུག་པོ་དང་། །དགོས་སར་གཏོང་བའི་ཕྱུག་པོ་གཉིས། །རང་དང་རིགས་རྒྱུད་གཉིས་ཀ་ལ།།
འཇིག་རྟེན་གཞན་གྱིས་བྱེ་བྲག་འབྱེད། །སྲིད་པའི་ཁོལ་པོར་གྱུར་པ་རྣམས། །སྲོག་དང་
བསྡོས་ནས་ནོར་ཕྱིར་འབྲེང་། །ཆོག་ཤེས་ཅན་གྱིས་ནོར་རྙེད་ཀྱང་། །དེས་པ་བཞིན་དུ་གཞན་
-200



ལེགས་པར་བཤད་པ་རིན་པོ་ཆེའི་གཏེར།
མལ་སྟེར། །བདོག་པ་བཏང་བས་སྦྱིན་པ་རྫོགས། །དེ་ལ་ཁྲོ་ན་བཟོད་པ་འཕེལ། །ཚིམ་ན་
རྗེས་སུ་ཡི་རངས་བསྒོམ། །དེས་ན་སྦྱིན་པ་ཆོས་ཀྱི་མཆོག །སྡུག་བསྔལ་རྒྱ་མཚོའི་སྣོད་གྱུར་
པ། །ལུས་འདི་དགྲ་དང་འདྲ་མོད་ཀྱི། །བློ་དང་ལྡན་པས་འཁོལ་ཤེས་ན། །འདི་ལ་བསོད་
ནམས་རྟེན་དུ་རུང༌། །སྐད་ཅིག་འཇིག་པའི་ཚེ་ན་ཡང་། །དགེ་བའི་བག་ཆགས་རིང་དུ་
འཁྱེར། །རླུང་གིས་བསྒོས་པའི་ཙནྡན་དྲི། །རིང་དུ་འཐུལ་ཡང་དགའ་བ་སྐྱེ། །ཡུན་རིང་བདེ་
བ་སྤྱད་སྤྱད་ནས། །འབྲལ་བའི་སྡུག་བསྔལ་ལྷག་པར་ཆེ། །རང་དབང་མེད་པར་འཆི་དགོས་
པ། །འདི་ལ་རྟག་འཛིན་དེ་དག་བརླག །གཉེན་བཤེས་ཀུན་གྱིས་མཐའ་བསྐོར་ཏེ། །གཅོམ་
བསྐྱུངས་མིག་རྩ་ཤིན་ཏུ་ཞན། །གང་ཕྱོགས་འགྲོ་བའི་གཏོལ་མེད་པ། །དེ་ཚེ་དགེ་བ་གཞན་
རྣམས་ཕུང་། །ངན་སོང་གསུམ་པོའི་ནད་རྣམས་ནི། །མ་བྱུང་བ་ནས་གསོ་བར་བྱ། །གནམ་
ལྕགས་མགོ་ལ་བབ་པ་ལྟར། །ཐོག་ཏུ་བབ་ན་ཅི་བྱར་ཡོད། །མཛའ་བཤེས་ཀུན་དང་བྲལ་
བ་དང་། །ངེས་པར་འཆི་བ་ཤེས་བཞིན་དུ། །ད་དུང་བདེ་བར་གཉིད་ཕེབས་པ། །བདག་ཉིད་
སྙིང་ལ་ཅི་ཞིག་ཞུགས། །གང་གིས་བརྩོན་པར་མི་ནུས་ཀྱང་། །ཅི་ནས་ངན་འགྲོར་མི་ལྟུང་
བྱ། །དཔའ་བོས་དགྲ་སྡེ་མ་སོད་ནའང་། །རང་ཕྱོགས་གསོད་པར་བྱེད་དམ་ཅི། །འཕྲལ་དུ་
ཅུང་ཟད་སྡུག་ན་ཡང་། །རྒྱུན་དུ་བདེ་བ་མཁས་པས་བསྟེན། །གཏར་བསྲེག་དག་གིས་ནད་
འདོན་པ། །སྨན་པ་མཁས་པའི་གཞུང་ལུགས་ཡིན། །གལ་ཏེ་གཞན་དག་ཕུན་ཚོགས་པས།།
བདག་གི་ཡིད་ལ་མི་བཟོད་ན། །དེ་ཡིས་རང་འབྱོར་འཇོམས་པའི་ཕྱིར། །རང་ལ་ཕྲག་དོག་
བྱེད་པར་ཟད། །གནོད་པར་བྱ་ཕྱིར་དགྲ་འཇོམས་ན། ཁྱོད་ཀྱིས་ཁྲོ་བ་ཁོ་ན་ཆོམས། ཁྲོ་
བས་འཁོར་བ་ཐོག་མེད་ནས། །བདག་ལ་གནོད་པ་མཐའ་ལས་འདས། །གལ་ཏེ་དགྲ་ཀུན་
བརླག་འདོད་ན། །བསད་པས་དེ་ཀུན་ག་ལ་འཛད། །རང་གི་ཁྲོ་བ་གཅིག་བཅོམ་པས། །
དགྲ་ཀུན་ཅིག་ཅར་བསད་པ་ཡིན། །མཐུ་ཆེན་གཟུ་ལུམ་སྤྱོད་པ་ལ། ཁྲོས་ན་རང་ལ་ལྷག་
-201



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པ་
སཔར་གནོད། །དམ་པ་ཉེ་བར་ཞི་བ་ལ། ཁྲོ་བ་བྱ་རྒྱུ་ག་ལ་ཡོད། །སྡོང་བུ་གཅིག་ལས་སྐྱེས་
པ་ཡི། །རྩྭ་རྣམས་རླུང་གིས་ཕྱོགས་བཅུར་འཐོར། །དེ་བཞིན་ལྷན་ཅིག་སྐྱེས་པ་ཡི། །སྐྱེ་བོ་
ལས་ཀྱིས་སོ་སོར་འབྲལ། །སྔོན་ཆད་མ་མཐོང་འབྲེལ་བར་འཐམས། །དེ་ནས་སླར་ཡང་
གཞན་འགྲོ་བའི། །མི་དེ་བདག་དང་ཅིར་འབྲེལ་ན། །ཤི་ནས་མྱ་ངན་ཆེན་པོ་བྱེད། །རང་
དོན་འབད་པས་བསྒྲུབ་འདོད་ན། །དེ་ཡིས་དང་པོར་གཞན་དོན་སྒྲུབས། །རང་དོན་ཁོ་ན་
གཙོར་བྱེད་པ། །དེ་ཡིས་རང་དོན་འགྲུབ་མི་སྲིད། །མི་གང་གཞན་དོན་གཙོར་བྱེད་ན། །
གཡོ་ཅན་རང་དོན་སྒྲུབ་པ་འདྲ། །རང་དོན་འབའ་ཞིག་གཙོར་བྱེད་པ། །གཞན་མགོ་འདོན་
ཕྱིར་དྲང་བ་འདྲ། །བློ་ལྡན་ཚེ་འདི་བསྒྲུབ་ན་ཡང་། །ཆོས་ཀྱིས་བསྒྲུབ་ན་བདེ་བར་འགྲུབ། །
དམ་པ་རྣམས་དང་ཆོམ་རྐུན་གྱི། །ཕུན་སུམ་ཚོགས་པའི་ཁྱད་པར་ལྟོས། །མི་རྣམས་ཚེ་ཐུང་
དེ་ཡི་ཕྱེད། །མཚན་མོ་གཉིད་ལོག་ཤི་དང་འདྲ། །ན་རྒ་སྡུག་བསྔལ་སྣ་ཚོགས་ཀྱིས། །ཕྱེད་
པོའང་བདེ་བ་སྤྱད་དུ་མེད། །སྐྱེ་བོ་ཀུན་གྱི་དྲུང་སྡོད་པའི། །འཆི་བདག་གལ་ཏེ་མངོན་སུམ་
མཐོང་། །བྱ་བ་གཞན་དག་ལྟ་ཅི་སྨོས། །ཟ་བར་དྲན་པའི་ནུས་པ་མེད། ཁྱོད་ཀྱིས་བྱ་བ་ཟིན་
ནམ་ཞེས། །འཆི་བདག་སྡོད་པར་མི་འགྱུར་གྱིས། །ངེས་པར་བྱ་དགོས་ཡོད་ན་ནི། །དེ་རིང་
ཉིད་དུ་བརྟུན་ལ་གྱིས། །བདག་གི་བྱ་བ་མ་ཟིན་པས། །རེ་ཞིག་དེ་རིང་ཁྱོད་བཞུགས་ཞེས།།
མཆི་མས་བརྣངས་ཏེ་གསོལ་བཏབ་ཀྱང་། །འཆི་བདག་བཅོས་སུ་ག་ལ་རུང་། །འདུ་འཛི་
སྤངས་པ་བདེ་བ་སྟེ། །མིན་ན་བཟང་པོ་རྣམས་དང་འགྲོགས། །དུག་སྦྲུལ་གསོ་བ་ག་ལ་
རུང་། །གསོ་ན་བཟླས་བརྗོད་བརྩོན་པར་བྱ། །སེམས་ནི་རྣམ་པར་གཡེངས་པ་ལ། །དམ་
ཆོས་བསྒྲུབ་པའི་གོ་སྐབས་མེད། །ཉེ་བར་ཞི་བར་གནས་པ་ལ། །སེམས་ནི་ལས་རུང་ཤིན་
ཏུ་ཉེ། །དམིགས་པ་ཀུན་ལ་རབ་མཁས་ཤིང་། །ཏིང་ངེ་འཛིན་གྱིས་སེམས་དུལ་བ། །
འཕགས་པའི་ཆོས་ལ་རབ་སྦྱངས་ན། །ཡོན་ཏན་ཀུན་གྱི་ཞིང་ས་ཡིན། །བླུན་པོ་སློབ་པ་ངོ་
-202



ལེགས་པར་བཤད་པ་རིན་པོ་ཆེའི་གཏེར།
ཚར་འཛིན། །མཁས་རྣམས་མ་བསླབས་ངོ་ཚར་འཛིན། །དེས་ན་མཁས་རྣམས་རྒས་གྱུར་
ཀྱང༌། །ཕྱི་མའི་དོན་དུ་རིག་པ་སློབ། །ཤེས་རབ་མེད་པའི་རྒྱུ་མཚན་གྱིས། །བླུན་པོ་ཡོན་ཏན་
མི་སློབ་ལོ། །བརྟགས་ན་ཤེས་རབ་མེད་ཉིད་ཀྱིས། །བླུན་པོས་འབད་པ་ལྷག་པར་དགོས།།
སྐྱེ་བ་སྔ་མར་མ་བསླབས་པས། །ཚེ་འདིར་བླུན་པོར་མཐོང་ནས་ནི། །ཕྱི་མར་བླུན་པོར་སྐྱེ་
དོགས་པས། །ཚེ་འདིར་དཀའ་ཡང་འབད་དེ་མཉན། །བསྒོམས་ན་ཐོས་པ་མི་དགོས་ཞེས།།
བླུན་པོ་བློ་རྒྱ་ཆུང་ངུ་སྨྲ། །ཐོས་པ་མེད་པར་བསྒོམ་པ་ཙམ། །འབད་ཀྱང་དུད་འགྲོའི་སྒྲུབ་
ཐབས་ཡིན། །རྒྱུ་འབྲས་བསླུ་བ་མེད་པ་འདི། །ཐམས་ཅད་མཁྱེན་པའི་ཁྱད་ཆོས་ཡིན། །མ་
བསླབས་པ་ལ་པ་ལ་ཀུན་མཁྱེན་དུ། །འགྲོ་ན་རྒྱུ་འབྲས་ག་ལ་བདེན། །ཐོས་པ་མེད་པའི་བསྒོམ་
པ་དེ། །རེ་ཞིག་གྲུབ་ཀྱང་མྱུར་དུ་འཇིག །གསེར་དངུལ་ལེགས་པར་བཞུ་ན་ཡང་། །མེ་དང་
བྲལ་ན་སྲ་བར་འགྱུར། །ཤེས་རབ་ཀྱིས་ནི་གཏིང་བརྟགས་ནས། །ཉེས་རྒྱུ་སྤོང་བ་སྒོམ་པ་
ཡིན། །ལུས་ཀྱི་དྲི་མ་བཀྲུས་པ་ལྟར། །བསྒོམས་ཀྱང་རིང་ཞིག་ལོན་ནས་ལྡོག །རྒྱུ་འབྲས་
ཕུལ་བྱུང་མ་ཚོགས་པར། །བདག་མེད་རྟོགས་ཀྱང་འཚང་མི་རྒྱ། །ཐབས་མཆོག་དག་གིས་
མ་བསྒྲུབས་པའི། །བདེན་པར་མཐོང་ཡང་དགྲ་བཅོམ་ཡིན། །དེས་ན་ཆོས་རྣམས་ལེགས་
རྟོགས་ཏེ། །ཏིང་ངེ་འཛིན་ལ་སེམས་བཞག་ན། །ཉེས་པ་བག་ཆགས་དང་བཅས་པ། །གང་
གིས་སྤངས་པ་རྫོགས་འཚང་རྒྱ། །གང་ལ་བློ་གྲོས་མི་ལྡན་ན། །བསྟན་བཅོས་ལེགས་ཀྱང་
སུ་ཞིག་ལེན། །ནོར་བུས་སྤྲས་པའི་གསེར་གྱི་རྒྱན། །མཛེས་ཀྱང་བ་ལང་ག་ལ་ལྟ། །མཁས་
པ་རྣམས་ཀྱིས་ལེགས་བཤད་ཀུན། །ཤིན་ཏུ་བདེན་པར་གོ་བཞིན་དུ། །དེ་དོན་ཉམས་སུ་མི་
ལེན་ན། །བསྟན་བཅོས་ཤེས་ཀྱང་ཅི་ཞིག་བྱ། །རང་ལ་དགོས་པའི་བསྟན་བཅོས་རྣམས། །
ཉི་མ་རེ་རེར་ཚིག་རེ་ཟུངས། །གྲོག་མཁར་དང་ནི་སྦྲང་རྩི་ལྟར། །རིང་པོར་མི་ཐོགས་མཁས་
པར་འགྱུར། །ལེགས་པར་སྤྱོད་ལ་འཇུག་འདོད་ན། །ཅི་ནས་དེ་ཡིས་ཁ་མཉན་ཏེ། །དམ་པ་
-203



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཀུན་ཏུ་སྲན་བཙུགས་ནས། །སྲོག་ལ་བབ་ཀྱང་ལུགས་བཞིན་བསྐྱང་། །དེ་ལ་འབད་པས་
གཞུང་ལུགས་ནས། །འབྱུང་བཞིན་གཉེན་པོས་བསྒྲུབ་ནུས་ན། །མཁས་རྣམས་བརྫུན་པ་
མི་གསུང་གིས། །འདི་ཡི་ཕན་ཡོན་ཕྱི་ནས་ལྟོས། །སྔོན་ཡང་འདི་བཞིན་སྤྱད་རྣམས་འཕེལ།།
ད་ལྟ་ན་ཡང་དེ་ལྟར་མཐོང་། །གཏན་ཚིགས་བཟང་པོ་འདི་ཡིས་ནི། །མ་འོངས་རྣམས་ཀྱང་
ཕུན་ཚོགས་འཐོབ། །བློ་ལྡན་རང་གིས་ཤེས་ན་ཡང་། །མཁས་པའི་གཞུང་ལུགས་གུས་པས་
བལྟ། །རིན་ཆེན་ཤིན་ཏུ་བཟང་པོ་ཡང་། །མ་བཙོངས་བར་དུ་རིན་ཐང་ཆུང་། །ནགས་ཚལ་
ཤིན་ཏུ་མང་མོད་ཀྱང་། །ཙནྡན་ས་མཆོག་སྐྱེ་བ་ཉུང་། །དེ་བཞིན་མཁས་པ་མང་ན་ཡང་།
ལེགས་བཤད་འབྱུང་བ་ཤིན་ཏུ་དཀའ། །རྟ་མཆོག་འགྲོ་བའི་ཚེ་ན་ཤེས། །གསེར་དངུལ་
བཞུ་ན་ཤེས་པར་འགྱུར། །གླང་ཆེན་གཡུལ་ངོར་ཤེས་འགྱུར་ཏེ། །མཁས་པ་ལེགས་བཤད་
རྩོམ་ན་ཤེས། །གང་ཞིག་འཇིག་རྟེན་ཐམས་ཅད་ཀྱིས། །རང་ལ་ཚད་མར་བྱེད་འདོད་ན། །
དེ་ཡིས་གཞུང་འདི་ལེགས་བརྟགས་ཏེ། །གཉེན་པོ་བསྐྱེད་ལ་འབད་དེ་བསྒྲུབ། །འཇིག་
རྟེན་བྱ་བ་ལེགས་ཤེས་པ། །དེ་ཡིས་དམ་པའི་ཆོས་ལུགས་འགྲུབ། །དེས་ན་ཆོས་ལུགས་
སྤྱོད་པ་དེ། །བྱང་ཆུབ་སེམས་དཔའི་རྣམ་ཐར་ཡིན། །ལེགས་པར་བཤད་པ་རིན་པོ་ཆེའི་
གཏེར་ལས་ཆོས་བརྟག་པ་ཞེས་བྱ་བ་སྟེ་རབ་ཏུ་བྱེད་པ་དགུ་པའོ།། །།
འཚོ་བྱེད་ཟས་སུ་སྒྲོ་བཏགས་ནས། །སྨན་གྱིས་ནད་ཆེན་གསོ་བ་ལྟར། །འཇིག་
རྟེན་ལུགས་ཀྱི་རྗེས་འབྲངས་ནས། །བདག་གིས་དམ་པའི་ཆོས་འདི་བསྟན། །ཐོས་པ་རྒྱ
མཚོའི་གླིང་ལས་ལེགས་འཁྲུངས་ཤིང་། །བློ་གྲོས་ཀླུ་ཡི་དབང་པོས་ལེགས་བཟུང་བ། །
དཔལ་ལྡན་ལེགས་པར་བཤད་པ་རིན་ཆེན་གཏེར། །བློ་གསལ་བློ་ཡི་བང་མཛོད་གང་ལ
དང་། །མཁས་པ་རྣམས་ཀྱི་འདོད་རྒུ་བསྒྲུབ་པའི་ཕྱིར། །ཤཱཀྱའི་དགེ་སློང་ཀུན་དགའ་རྒྱལ་
མཚན་དཔལ། །བཟང་པོས་དགེ་བའི་ཡིད་ཀྱིས་ལེགས་བརྟགས་ནས། །ཕྱོགས་རྣམས་བ
-204



ལེགས་པར་བཤད་པ་རིན་པོ་ཆེའི་གཏེར།
གསལ་བར་བྱ་ཕྱིར་འདི་ཕྱེའོ། །དེ་ལས་བྱུང་བའི་དགེ་བ་དྲི་མ་མེད། །བསིལ་ཟེར་བྱེད་པའི་
འོད་ལྟར་རབ་གསལ་བས། །སྐྱེ་བོ་སྙིང་གི་མུན་པ་ཕྱིར་བསལ་ཏེ། །བློ་གསལ་བློ་ཡི་ཀུ་མུད་
རྒྱས་གྱུར་ཅིག །ཤེས་བྱ་ཀུན་ལ་རབ་སྦྱངས་པས། །ཐམས་ཅད་མཁྱེན་པ་ཐོབ་བྱའི་ཕྱིར། །
དེས་ན་བདག་གི་བསྟན་བཅོས་འདི། །རྫོགས་པའི་སངས་རྒྱས་ཐོབ་ཕྱིར་བྱས། །ལེགས་པར་
བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས། ཡུལ་བྱང་ཕྱོགས་ཀྱི་རྒྱུད་ཁ་བ་ཅན་གྱི་ལྗོངས། བྱང་ཆུབ་ཀྱི་སྙིང་
པོ་རྡོ་རྗེའི་གདན་ལས་དཔག་ཚད་བརྒྱ་བགྲོད་པའི་གནས། གཙང་ལ་སྟོད་གྲོམ་པ་དཔལ་ས་སྐྱའི་གཙུག་ལག་ཁང་དུ་
གནས་པ། འཇམ་པའི་དབྱངས་ཀྱི་ཐུགས་ཀྱི་འོད་ཟེར་གྱིས་བློའི་པདྨོའི་ཟེའུ་འབྲུ་ཅུང་ཟད་ཁ་བྱེ་བས། སྒྲ་དང་། ཚད་མ་
དང༌། སྙན་ངག་དང་། སྡེབ་སྦྱོར་དང་། ཚིག་གི་རྒྱན་དང་། བདེ་བར་གཤེགས་པའི་གསུང་རབ་ཀྱི་དོན་ཡོངས་སུ་གྲགས་པ་
ཕལ་མོ་ཆེ་ཐོས་ཤིང་། རྟོགས་ནས་ཁོང་དུ་ཆུད་ཅིང་འདྲིས་པར་བྱས་པས། ལུང་དང་རིགས་པ་དང་མན་ངག་གི་གནད་ཕྱིན་
ཅི་མ་ལོག་པར་བློ་གྲོས་ཀྱི་སྣང་བ་ཐོབ་པ། འཆད་པ་དང་། རྩོམ་པ་དང་། རྩོད་པ་ལ་སོགས་པའི་ཚུལ་ལ་སྤོབས་པ་དགེ་བ་
ཅན། ཤཱཀྱའི་དགེ་སློང་རིགས་པར་སྨྲ་བ་ཀུན་དགའ་རྒྱལ་མཚན་དཔལ་བཟང་པོ་ཞེས་བྱ་བས། དཔལ་ས་སྐྱའི་དགོན་པར་
ལེགས་པར་སྦྱར་བ་རེ་ཞིག་རྫོགས་སོ།། །།
-205



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ལ་
ཞུ་བའི་འཕྲིན་ཡིག་བཞུགས་སོ། །
ཆོས་རྗེ་ས་སྐྱ་པཎྜི་ཏས་མཛད།
༄༅། །ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཞུཔ་ཞུ་བའི་
འཕྲིན་ཡིག །བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །བརྩེ་བ་དང་ལྡན་གཞན་
ལ་ཕན་དགོངས་ཤེས་བྱ་ཀུན་ལ་སྒྲིབ་པ་དང་བྲལ་ཡེ་ཤེས་མངའ། །མཁའ་ལྟར་རྣམ་དག་ཉེ་
བར་ཞི་ལ་ལྷུན་གྱིས་གྲུབ་པས་དགོས་འདོད་འབྱུང་བའི་ཕྲིན་ལས་ཅན། །གང་ཞིག་རྟག་ཏུ་
ཕོངས་པ་ཀུན་སྐྱོབ་འཇིག་རྟེན་སྤྱོད་པ་དག་ལས་རྣམ་གྲོལ་བ། །གསོལ་བ་བཏབ་ན་བསླུ་བ་
མེད་ལྡན་རྒྱལ་དང་དེ་སྲས་རྣམས་ལ་འཕྲིན་འདི་ཞུ། །བདེ་བྱེད་ཚངས་དབང་ལྷར་བཅས་
འཇིག་རྟེན་གྱིས། །གང་གི་སྙན་པ་ས་གསུམ་རབ་བསྒྲགས་པ། །འགྲོ་བའི་བླ་མ་ཐམས་
ཅད་མཁྱེན་པ་ཡི། །ཞབས་པད་དྲི་མ་མེད་ལ་ཕྱག་འཚལ་ལོ། །སྭསྟི་ཐུགས་རྗེའི་སྤྱན་ལྡན་
པ། །ཐམས་ཅད་གཟིགས་པའི་ཡེ་ཤེས་ཅན། །འཇིག་རྟེན་མངོན་སུམ་གཟིགས་པ་ལ། །
མགོན་པོ་བདག་ནི་ཞུ་བར་འཚལ། ཁྱེད་ཀྱིས་དང་པོར་བྱང་ཆུབ་ཐུགས། །གཞན་གྱི་དོན་
སླད་ཁོ་ནར་བསྐྱེད། །དེ་རྗེས་བརྩོན་པས་གྲངས་མེད་གསུམ། །ལུས་དང་སྲོག་ལ་ལྟོས་མེད་
བསྒྲུབས། །དེ་ནས་བྱང་ཆུབ་སྙིང་པོར་ཁྱོད། །བྱང་ཆུབ་དམ་པ་བརྙེས་མཛད་དེ། །རྣམ་
གྲོལ་ཆོས་ཀྱི་འཁོར་ལོ་ནི། །རྨད་བྱུང་དམ་པ་རབ་བསྐོར་ནས། །དེ་ནས་ཁྱོད་ཀྱིས་དམ་པའི་
ཆོས། །འཕགས་པའི་དགེ་འདུན་ཀུན་བསྡུས་ཏེ། །ང་ནི་མྱ་ངན་འདས་གྱུར་ནས། །ཆོས་
-206



ཕྱོགས་བཅུའི་སངས་རྒྱས་འཕྲིན་ཞུ།
འདི་ཁྱོད་ཀྱིས་སྟོན་པ་ཡིན། །དེས་ན་ཚིག་དོན་མ་ཉམས་པར། །ང་ཡི་བསྟན་པ་ཟུངས་ཤིག་
ཅེས། །སྲས་ཀྱི་མཆོག་ལ་གཏད་མཛད་དེ། །ལྔ་བརྒྱ་ཐ་མའི་བསྟན་པ་ཡང་། །སྡེ་སྣོད་འཛིན་
པ་རྣམས་ལ་གཏད། །དེ་ཡི་བསྒྲུབ་པའི་བྱ་བ་ཀུན། །ལྷར་བཅས་འཇིག་རྟེན་གཙོ་བོ་དང་། །
སྦྱིན་བདག་སྟོབས་ཅན་ཐམས་ཅད་ལ། །ནན་ཏན་གྱིས་ནི་ལེགས་གཏད་ནས། །མགོན་པོ་
མྱ་ངན་འདའ་ཚུལ་བསྟན། །དེ་རྗེས་འཕགས་པའི་གང་ཟག་དང་། །སོ་སོ་སྐྱེ་བོ་མཁས་པ་
དང་། །ཆོས་རྒྱལ་རྣམས་དང་སྦྱིན་བདག་ནི། །སྟོབས་ལྡན་དད་པ་ཅན་རྣམས་ཀྱིས། །
བསྟན་པ་ཡུན་རིང་གུས་པས་བསྐྱངས། །དེང་སང་སྙིགས་མའི་དུས་འདི་ན། །ཐུབ་པའི་
བསྟན་པ་ཕལ་ཆེར་ནུབ། །ཆོས་མངོན་མཛོད་ལས་གསུངས་པ་ལྟར། །ངན་རྟོག་རྣམས་
ཀྱིས་བསྟན་པ་དཀྲུགས། ཁྱད་པར་དུ་ཡང་བྱང་ཕྱོགས་ཀྱི། ཁ་བ་ཅན་གྱི་བསྟན་པ་འདི། །
ངན་རྟོག་མུན་པས་རྣམ་པར་ཁྱབ། །དགེ་སྦྱོང་ཕལ་ཆེར་ཐོས་པ་ཉུང་། །ཐོས་པ་དེ་དག་
བརྩོན་པ་ཉུང་། །སྡོམ་བརྩོན་ཕལ་ཆེར་བཀུར་བ་ཉུང་། །བཀུར་བ་དེ་དག་སྡོམ་བརྩོན་ཉུང༌།།
སྦྱིན་བདག་ཆོས་ལ་དད་པ་ཉུང་། །དད་པ་ཅན་གྱི་མཆོད་བྱ་དམན། །མཆོད་པ་དེ་དག་ལོག་
འཚོའི་རྒྱུ། །གལ་ཏེ་ལོག་འཚོ་མི་ཟ་བའི། །ཆོས་བྱེད་དེ་དག་དམན་དམན་འདྲ། །སངས་
རྒྱས་བསྟན་ལ་དད་ན་ཡང་། །སྡེ་སྣོད་གསུམ་དང་རྒྱུད་སྡེ་བཞི། །སངས་རྒྱས་གསུང་རབ་ངོ་
མཚར་ཅན། །དེ་དག་བཞི་མདོའི་རྩྭ་བཞིན་དོར། །བླུན་པོ་རྣམས་ཀྱི་བརྫུན་ཚིག་ལ། །ཐུབ་
པའི་བཀའ་བས་གུས་པར་འཛིན། །བདག་ཉིད་ཆེན་པོ་ཀླུ་སྒྲུབ་དང་། །ཐོགས་མེད་དང་ནི་
དབྱིག་གི་གཉེན། །ཕྱོགས་ཀྱི་གླང་པོ་ཆོས་གྲགས་སོགས། །མཁས་པ་རྣམས་ཀྱི་གསུང་རབ་
དང་། །རྣལ་འབྱོར་དབང་ཕྱུག་བིརྱ་པ། །འཕགས་པ་ལྷ་སོགས་གྲུབ་ཐོབ་ཀྱི། །གསུང་རབ་
ཡིན་པར་ངེས་པ་རྣམས། །དུག་བཞིན་འབད་པས་སྤངས་ནས་ནི། །སྐྱེས་བུ་རྫུན་མས་སྦྱར་
བ་ཡི། །ལོག་རྟོག་རྣམས་ལ་ཆེར་འབད་ནས། །གྲུབ་ཐོབ་རྣམས་ཀྱི་གསུང་ཡིན་ཞེས། །
-207



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བླུན་པོ་རྣམས་ལ་རྒྱས་པར་བྱེད། །འཇིག་རྟེན་ཤེས་རབ་ལྡན་པ་དཀོན། །བསོད་ནམས་
ལྡན་པ་ཤིན་ཏུ་ཉུང་། །དེས་ན་དམ་ཆོས་རིན་པོ་ཆེ། ཁྱེད་ཀྱི་གསུང་རབ་འཛིན་པ་དཀོན། །
དེ་ལྟར་ཤེས་ནས་ཤཱཀྱ་ཡི། །བསྟན་པ་ནུབ་པར་དོགས་པ་དང་། །བདག་ཉིད་ལེགས་པར་
སྦྱང་ཕྱིར་དང༌། །གཞན་ལ་ཕན་པར་བསམས་ནས་ནི། །ལུང་དང་རིགས་པ་ཕལ་ཆེར་
པ།
སྦྱངས། །དེ་ཡི་སྟོབས་ཀྱིས་ཆོས་ཀྱི་གནད། །འཁྲུལ་པ་དང་ནི་མ་འཁྲུལ་བའི། །རྣམ་གཞག་
ཅུང་ཟད་བདག་གིས་གོ །འདི་ལ་རྒྱལ་དང་རྒྱལ་བའི་སྲས། །མཁས་པ་སྡེ་སྣོད་འཛིན་པ་
དང་། །གྲུབ་པ་བརྙེས་པའི་སྐྱེས་བུ་མཆོག །མངོན་སུམ་གཟིགས་པའི་སྤྱན་ལྡན་པ། །དེ་
དག་ཀུན་ནི་དཔང་པོ་ལགས། །དེས་ན་བདག་གི་འཐད་མི་འཐད། །རེ་ཞིག་གསན་པར་
མཛད་དུ་གསོལ། ཁྱེད་ཀྱི་གསུང་ལས་འདི་སྐད་འབྱུང་། །དགེ་སློང་དག་གམ་མཁས་རྣམས་
ཀྱིས། །བསྲེགས་བཅད་བདར་བའི་གསེར་བཞིན་དུ། །ཡོངས་སུ་བརྟགས་ལ་ང་ཡི་བཀའ།།
བ
བླང་བར་བྱ་ཡི་གུས་ཕྱིར་མིན། །ཞེས་གསུངས་གཞན་ཡང་མདོ་སྡེ་ལས། །བསྟོད་འོས་སྨད་
པར་མི་བྱ་ཞིང་། །སྨད་འོས་བསྟོད་པར་མི་བྱ་ཞེས། །གསུངས་པ་དེ་ཡང་ཡིད་ལ་བཞག །
སློབ་དཔོན་རིན་ཆེན་འབྱུང་གནས་ཀྱིས། །དད་པ་མེད་པ་གཙོ་བོའི་སྒྲ། །ལྷག་དད་ཤིན་ཏུ་
གོལ་བའི་གནས། །གང་ཕྱིར་ཀུན་མཁྱེན་ཚད་མས་གྲུབ། །གུས་པས་ཀུན་མཁྱེན་འགྱུར་བ་
མིན། །ཞེས་གསུངས་དེ་ཡང་བདེན་པར་རྟོགས། །དེ་བཞིན་སྡེ་སྣོད་ཐམས་ཅད་དང་། །
བསྟན་བཅོས་ཆེན་པོ་ཐམས་ཅད་ལས། །འཁྲུལ་པ་ཐམས་ཅད་འབད་པས་བཀག །མ་
འཁྲུལ་བ་རྣམས་སྒྲུབ་པར་མཐོང་། །དམ་པའི་རྣམ་ཐར་བསྐྱང་འདོད་ནས། །བདག་ཀྱང་དེ་
ཡི་རྗེས་འབྲངས་ཏེ། །ཆོས་ཀྱི་རྣམ་དབྱེ་ཅུང་ཟད་བྱས། །དེ་ལ་བློ་གྲོས་ལྡན་པ་ཡི། །སྡེ་སྣོད་
འཛིན་པ་ཕལ་ཆེར་དགའ། །ཐོས་མེད་བློ་གྲོས་བྲལ་བ་ཡི། །ཆགས་སྡང་ཅན་རྣམས་ཕལ་
ཆེར་སྨོད། །བདག་གི་ལྷག་པའི་བསམ་པ་ལ། །སངས་རྒྱས་ཐམས་ཅད་གཟིགས་སུ་གསོལ།།
-208



ཕྱོགས་བཅུའི་སངས་རྒྱས་འཕྲིན་ཞུ།
གལ་ཏེ་ལོག་པར་སྨྲ་ན་ནི། ཁྱེད་རྣམས་ཀྱིས་ཀྱང་བདག་ལ་ཁྲེལ། །འོན་ཏེ་བདེན་པར་སྨྲ་ན་
ནི། ཁྱེད་ཀྱིས་བདག་ལ་དགྱེས་པར་མཛོད། །སྒྲ་ཚད་སྡེབ་སྦྱོར་སྙན་ངག་དང་། །ཚིག་རྒྱན་
མིང་གི་ངེས་བརྗོད་སོགས། །ཤིན་ཏུ་མཁས་པ་རྣམས་ལ་གྲགས། །སྡེ་སྣོད་གསུམ་པོ་དེ་
སྦྱངས་པའི། །སྡེ་སྣོད་འཛིན་པ་རྣམས་ཀྱིས་མཁྱེན། །རྒྱུད་སྡེ་བཞི་པོ་དེས་སྦྱངས་པའི།
རྒྱུད་སྡེ་འཛིན་རྣམས་མཁྱེན་པར་གསལ། །དེ་དག་མིན་པའི་ཆོས་གཞན་ནི། །ཤཱཀྱའི་རྒྱལ་
པོས་གསུངས་པ་མེད། །དེ་དག་རྣམས་ཀྱི་མན་ངག་ནི། །རང་རང་གཞུང་དང་མཐུན་ན་ཡིན།།
མི་མཐུན་པ་དེ་ཟབ་ན་ཡང་། །སངས་རྒྱས་གསུང་དང་མ་འབྲེལ་ཕྱིར། །མུ་སྟེགས་བྱེད་ཀྱི་
ཟབ་པར་འགྱུར། །རྣམ་དབྱེ་འདི་ལྟར་འཐད་མི་འཐད། །སངས་རྒྱས་རྣམས་ཀྱིས་ལེགས་
པར་དགོངས། །སྒྲ་ལ་ཡི་གེ་མིང་དང་ཚིག །ངག་དང་རབ་ཏུ་བྱེད་པ་སོགས། །ཆོས་ཀྱི་ཕུང་
པོའི་བར་དུ་ཡང་། །ཚིག་བཟང་བ་དང་དོན་བརླངས་པ། །བདེན་པ་དང་ནི་སྙན་པ་སོགས།།
ཡོན་ཏན་ཀུན་ལྡན་ཐུབ་པའི་གསུང་། །ཡི་གེ་ལ་ནི་རིང་ཐུང་དང་། །ཤིན་ཏུ་རིང་དང་མཐུག་
རྐྱང་དང་། །དྲག་ཞན་དང་ནི་ལྕི་ཡང་དང་། །ཨུ་ཏད་ཨ་ནུཏྟ་ར་སོགས། །བོད་ལ་གྲགས་པ་
མེད་སྟོབས་ཀྱིས། །ཕལ་ཆེར་དག་པ་ཤིན་ཏུ་ཉུང་། །དེ་ལ་བདག་གིས་རིང་ཐུང་སོགས། །
རྣམ་དབྱེ་སྒྲ་དང་མཐུན་པར་བགྱིས། །དེ་ལ་སྒྲ་སྦྱོར་མི་ཤེས་པས། །ཕལ་ཆེར་བདག་ལ་
འགལ་བར་འཛིན། །སྡེབ་སྦྱོར་ལ་ནི་ལྕི་ཡང་དང་། །ངལ་སོའི་གནས་སོགས་གཞུང་ལུགས་
དང་། །ལེགས་པར་བསྟུན་ནས་བཀོད་པ་ལ། །སྡེབ་སྦྱོར་མེད་རྣམས་ཐེ་ཚོམ་ཟ། །ཚིག་གི་
རྒྱན་དང་མངོན་བརྗོད་སོགས། །མཁས་པའི་གཞུང་དང་མཐུན་པར་བྱས། །དེ་ལ་བླུན་པོ་
རྒྱབ་ཀྱིས་ཕྱོགས། །ཚད་མའི་མཚན་ཉིད་དབྱེ་བསྡུ་དང་། །མངོན་སུམ་རྗེས་སུ་དཔག་པ་ལ།།
སྣང་བ་དང་ནི་སེལ་བ་དང་། །འབྲེལ་བ་དང་ནི་འབྲེལ་མེད་སོགས། །སྒྲ་དང་རྟོག་པས་
འཇུག་ཚུལ་ལ། །ལུང་དང་རིགས་པ་མི་འགལ་ཞིང་། །ཆོས་ཀྱི་གྲགས་པའི་སྡེ་བདུན་ལྟར།།མ
-209



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བདག་གིས་ལེགས་པར་བརྗོད་པ་ལ། །ཚད་མ་ལྟར་སྣང་སྨྲ་རྣམས་རྒོལ། ཁྱོད་ཀྱི་འདུལ་
བའི་སྡེ་སྣོད་ལ། །སྡུད་མཛད་ཕྱི་མས་སྡེ་པ་བཞི། །སྐད་རིགས་རྣམ་པ་བཞི་དག་གིས། །
འདུལ་བ་ལུང་རྣམས་སྡེ་བཞིར་བསྡུས། །དེ་ལ་སྡེ་པ་བཅོ་བརྒྱད་ཀྱིས། །གནང་བཀག་མི་
འདྲ་སྣ་ཚོགས་གསུངས། །དང་པོར་ལེན་པའི་ཆོ་ག་དང་། །བར་དུ་བསྲུང་བའི་གནང་
བཀག་དང་། །ཐ་མར་སྡོམ་པ་གཏོང་ཚུལ་དང་། །བྱིན་རླབས་དང་ནི་ཕྱིར་བཅོས་པའི། །ཆོ་
གའི་བྱེ་བྲག་ཐམས་ཅད་ལ། །སྡེ་པ་བཞི་པོ་མི་འདྲ་བའི། །རྣམ་པར་དབྱེ་བ་དུ་མ་མཐོང་། །
ཕ་རོལ་ཕྱིན་དང་གསང་སྔགས་ཀྱི། །ཐེག་པའི་རིམ་པའི་དབྱེ་བ་ཡིས། །སེམས་ཅན་རྗེས་སུ་
གཟུང་བའི་ཕྱིར། །གནང་བཀག་དབྱེ་བ་དུ་མ་སྣང་། །དེ་དག་བདག་གིས་ལུང་བཞིན་
བཤད། །དེ་ལ་ལུང་དང་འགལ་བ་ཡི། །ཡེ་བཀག་ཡེ་གནང་ཞེས་བྱ་བ། །འདོད་པ་དེ་དག་
བདག་ལ་གཤེ །དོན་དམ་ཞེས་བྱའི་བྱང་ཆུབ་སེམས། །ཆོས་ཉིད་ཀྱིས་ནི་ཐོབ་ཅེས་གསུངས།།
ཆོ་ག་གཞུང་ལས་བཤད་པ་མེད། །དེ་སྐད་བདག་གིས་བཤད་པ་ལ། །ཆགས་སྡང་ཡིན་
ཞེས་འགའ་ཞིག་སྨྲ། །ཀུན་རྫོབ་སེམས་བསྐྱེད་ཆོ་ག་ལས། །སྐྱེ་ཕྱིར་བརྡ་ལས་འབྱུང་བར་
གསུངས། །དེ་ལ་ཉན་ཐོས་ཐེག་ཆེན་གཉིས། །ཉན་ཐོས་རྩ་བའི་སྡེ་བཞི་ལ། །སེམས་བསྐྱེད་
ཆོ་ག་ཐ་དད་ཡོད། །ཐེག་ཆེན་པ་ལའང་སེམས་ཙམ་དང་། །དབུ་མའི་སེམས་བསྐྱེད་རྣམ་
གཉིས་སྣང་། །བདག་གིས་དེ་དག་ཕྱེ་སྟེ་བཤད། །དེ་ལ་སྡེ་སྣོད་མི་ཤེས་པའི། །སྐྱེ་བོ་ཕལ་
ཆེར་བདག་ལ་རྒོལ། །དེ་ཡི་བསླབ་པར་བྱ་བའི་ཆོས། །བདག་གཞན་བརྗེ་བའི་བྱང་ཆུབ་་
སེམས། །ལུང་དང་རིགས་པས་བསྒྲུབས་པ་ལ། །འཇིག་རྟེན་པ་དག་བཞད་གད་བྱེད། །དེ་
ཡི་བསླབ་བྱའི་ཆོས་གཞན་ཡང་། །སངས་རྒྱས་གསུང་བཞིན་བདག་གིས་བསྒྲུབས། །འདི་
ལའང་བདེན་པར་འཛིན་པ་དཀའ། །དེང་སང་སྔགས་ལ་མོས་པ་མང་། །གསང་སྔགས་
སློབ་པ་ཤིན་ཏུ་ཉུང་། །བློ་གསལ་རྣམས་ཀྱིས་འབད་ན་ཡང་། །རྒྱུད་སྡེའི་དགོངས་པ་ཤེས་
-210



ཕྱོགས་བཅུའི་སངས་རྒྱས་འཕྲིན་ཞུ།
ནདཀའ་ན། །བླུན་པོ་མ་བསླབས་པ་རྣམས་ཀྱིས། །རྒྱུད་སྡེའི་དགོངས་པ་ག་ལ་ཤེས། །དང་
པོ་མཁས་པ་མི་བསྟེན་པར། །ཕྱི་ནས་སློབ་མ་སྡུད་པ་མཐོང་། །དེ་ཡི་སྟོབས་ཀྱིས་གསང་
སྔགས་ལ། །ནོར་བའི་རྣམ་གཞག་དུ་མ་མཐོང་། །བདག་གིས་བཤད་པ་བདེན་མི་བདེན།
རྒྱལ་བ་སྲས་བཅས་གསན་དུ་གསོལ། །གལ་ཏེ་གསང་སྔགས་མི་བསྒོམ་ན། །དབང་བསྐུར་
མེད་ཀྱང་འགལ་བ་མེད། །གསང་སྔགས་བསྒོམ་ལ་མོས་གྱུར་ན། །ཅི་ནས་དབང་བསྐུར་
དགོས་པར་གསུངས། །ཕྱག་རྒྱ་ཆེན་པོ་ཐིག་ལེ་ལས། །དབང་མེད་ན་ནི་དངོས་གྲུབ་མེད། །པ
བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་
པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་སྐྱེ།།
དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་ནོད་ཞུ། །ཞེས་གསུངས་རྡོ་རྗེ་ཕྲེང་
བ་ལས། །དབང་བསྐུར་མེད་པར་རྒྱུད་འཆད་པ། །དེ་དོན་ལེགས་པར་ཤེས་ན་ཡང་། །སློབ་
དཔོན་སློབ་མ་མཚུངས་པར་ནི། །ཤི་ནས་ངུ་འབོད་ཆེན་པོར་ལྟུང་། །ཞེས་གསུངས་དམ་པ་
དང་པོ་ལས། །དབང་བསྐུར་མེད་པར་རྒྱུད་འཆད་དང་། །སྔགས་ཀྱི་དེ་ཉིད་སྒོམ་བྱེད་པ། །
དེ་དོན་ལེགས་པར་ཤེས་ན་ཡང་། །དམྱལ་བར་འགྱུར་གྱིས་གྲོལ་བ་མིན། །ཞེས་གསུངས་
དེ་བཞིན་རྒྱུད་གཞན་དང་། །བསྟན་བཅོས་ཆེན་པོ་ཐམས་ཅད་ལས། །དབང་བསྐུར་ཐོབ་
ཅིང་དམ་ཚིག་ལྡན། །དེ་ཡིས་གསང་སྔགས་བསྒོམ་པར་གསུངས། །དེ་སྐད་ཁྱེད་ཀྱིས་
གསུངས་པ་ཡི། །དགོངས་པ་བདག་གིས་བཤད་པ་ལ། །རྒྱུད་སྡེ་མི་ཤེས་པ་རྣམས་རྒོལ། །
ཅུང་ཟད་ཤེས་ཀྱང་མ་གོ་བའི། །བླུན་པོ་རྣམས་ཀྱང་བདག་ལ་གཤེ །དེ་ཡང་བློ་ལྡན་ལེགས་
བསླབས་པ། །མཚན་ཉིད་ལྡན་པའི་སློབ་དཔོན་ནི། །དབང་བསྐུར་མཛད་པ་ཉུང་བར་སྣང་།།
བླུན་པོ་ཆོ་ག་མི་ཤེས་པ། །དེ་དག་རྨོངས་པའི་ཚོགས་བསྡུས་ནས། །སློབ་མ་བརྒྱ་སྟོང་དུ་མ་
ལ། །སྦྱོར་དངོས་རྗེས་ཀྱི་ཆོ་ག་ཀུན། །ཉམས་པའི་དབང་བསྐུར་བྱེད་པ་ཐོས། །དེ་ཡི་སྔགས་།
-211



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དང་ཏིང་འཛིན་དང་། །ཆོ་གའི་ཁྱད་པར་ཐམས་ཅད་ལ། ཁྱོད་ཀྱི་གསུང་དང་མཐུན་པ་མེད།།
དེ་ལ་དངོས་གྲུབ་ཇི་ལྟར་མཆི། ཁྱེད་ཀྱིས་གསང་བ་སྤྱི་རྒྱུད་ལས། ཁྱད་པར་ཅན་གྱི་ལས་
རྣམས་ལ། །ལྷ་དུས་བྱ་བ་དུས་བཞིན་སྤྱད། །གཞན་དུ་ཆོ་ག་ཉམས་པའི་ཕྱིར། །གྲུབ་པ
ནམ་ཡང་ཡོད་མ་ཡིན། །དེ་ལ་སོགས་པའི་གསུང་གིས་ནི། །ཆོ་ག་ཅུང་ཟད་འཁྲུལ་པ་
ལའང་། །དངོས་གྲུབ་འབྱུང་བར་མ་གསུངས་ན། །དེང་སང་ཐམས་ཅད་འཁྲུལ་པ་ལ། །
དངོས་གྲུབ་འདོད་པ་བདུད་ཀྱིས་བསླུས། །དེ་སླད་བདག་གིས་ཆོ་ག་ཀུན། །དག་པཔ
པར་
བཤད་ལ་ཁྲོ་བ་མང་། ཁ་ཅིག་ཕག་མོའི་བྱིན་རླབས་དང་། །ཏིང་ངེ་འཛིན་གྱི་དབང་བསྐུར་
དང་། །གཏོར་མའི་དབང་བསྐུར་ལ་སོགས་པ། །བརྫུན་མས་སྦྱར་བའི་ཆོ་ག་ལ། །བླུན་པོ་
འཇུག་པ་སྨོས་ཅི་དགོས། །སྡེ་སྣོད་འཛིན་པར་རློམ་པ་ཡི། །སྙིང་མེད་རྣམས་ཀྱང་འདི་ལ་
དད། །འདི་འདྲ་གལ་ཏེ་ཆོས་ཡིན་ན། །དེ་ལས་ཆོས་མིན་གང་ཞིག་ལགས། །མདོ་རྒྱུད་ཀུན་
ལས་འདི་མ་གསུངས། ཁ་ཅིག་གང་ཟག་དབང་པོ་རབ། །ཕག་མོའི་དབང་གིས་སྨིན་ཞེས་
ཟེར། །གང་ཟག་རབ་འབྲིང་ཐམས་ཅད་ལ། །ཕག་མོའི་སྨིན་བྱེད་བཤད་པ་མེད། །གལ་ཏེ་
ཡོད་ན་ཁྱོད་ཉིད་དཔང་། །ལས་ཆོག་མགོ་ལ་བཞག་པ་ཡིས། །དགེ་སློང་འགྱུར་ཞེས་ཟེར་
བ་དང་། ཁྱིམ་པས་མཁན་སློབ་བྱས་པ་ལ། །བསྙེན་རྫོགས་འབྱུང་ཞེས་ཟེར་བ་ཐོས། །འདི་
ལ་མཁས་རྣམས་བཞད་གད་བྱེད། །ཕག་མོའི་དབང་བསྐུར་ལ་སོགས་ལ། །དེང་སང་བཞད་ལ
གད་བྱེད་པ་མེད། །གསུང་རབ་ཚད་མར་བྱེད་ན་ནི། །དེ་འདྲའི་རབ་བྱུང་ཆོ་ག་ད་
འདྲའི་དབང་བསྐུར་བཤད་པ་མེད། །དེ་དག་གཉིས་ཀ་འཁྲུལ་པས་ན། །དམ་པ་རྣམས་
ཀྱིས་འདི་མ་བྱེད། །འདི་འདྲའི་ལོག་རྟོག་བཀག་པ་ལ། །ཆགས་སྡང་ཅན་རྣམས་བདག་ལ་
རྒོལ། །བདག་གིས་སྨྲས་པ་བདེན་མི་བདེན། །སངས་རྒྱས་སྲས་བཅས་གཟིགས་སུ་གསོལ།།
གཞན་ཡང་གངས་རིའི་ཁྲོད་འདི་ན། །རབ་གནས་སྦྱིན་སྲེག་གཏོར་མ་དང་། །རོ་སྲེག་དང་ག་དང་། །འདི་
-212



ཕྱོགས་བཅུའི་སངས་རྒྱས་འཕྲིན་ཞུ།
ནི་བདུན་ཚིགས་དང་། །བར་དོ་དང་ནི་འཕོ་བ་དང༌། །དམིགས་པའི་བྱེ་བྲག་མང་པོ་ལ། །ད་
ལྟའི་ཆོ་ག་བྱེད་པ་རྣམས། །ཕལ་ཆེར་ཁྱེད་ཀྱི་གསུང་དང་འགལ། །ལྷག་ཆད་ནོར་བ་མང་པོ་
མཐོང་། །དེ་དག་སངས་རྒྱས་བསྟན་པ་ལ། །གནོད་པར་བསམས་ནས་བདག་གིས་བཀག།
དེ་ལའང་མདོ་རྒྱུད་ལ་སྡང་ཞིང་། །བླ་མ་ངན་ལ་གུས་པ་ཡི། །བླུན་པོ་ཕལ་ཆེར་བདག་ལ་
སྨོད། །འདི་ལའང་བདག་ཚིག་བདེན་མི་བདེན། །མགོན་པོ་སྲས་དང་བཅས་རྣམས་དགོངས།།
རྒྱུད་སྡེ་བཞི་པོའི་ལག་ལེན་ཡང་། །དེང་སང་འཆོལ་བར་སྤྱོད་པ་མང་། །དོན་ཡོད་ཞགས་པ་
ལ་སོགས་པའི། །ཆོ་ག་བྱ་བའི་རྒྱུད་ཀྱི་ཡིན། །དེ་ལ་རྣལ་འབྱོར་ཆེན་པོ་ཡི། །རིམ་གཉིས་ལ་
སོགས་སྦྱོར་བ་མཐོང་། །དེ་བཞིན་རྒྱུད་སྡེ་གཞན་ལ་ཡང་། །ཆོ་ག་འཆོལ་བར་བྱེད་པ་མང་།།
དགྱེས་རྡོར་བདེ་མཆོག་ལ་སོགས་པ། །དབུས་ཀྱི་གཙོ་བོ་ཡུལ་ཕྱུང་ནས། །མི་ཡི་གཟུགས་
བརྙན་འཇོག་པ་མཐོང་། །སངས་རྒྱས་སྐུ་ལ་སྦྱང་གཞི་དང་། །སྦྱོང་བྱེད་འཕྲོད་པའི་རྟེན་་
འབྲེལ་ཡོད། །མི་ཡི་ལུས་ལ་རྟེན་འབྲེལ་མེད། །གལ་ཏེ་བླ་མ་སངས་རྒྱས་ཉིད། །ཡིན་ན་
སངས་རྒྱས་སྐུ་ཡིས་ཆོག །མིན་ན་སངས་རྒྱས་རྣམས་ཀྱི་ཡུལ། །ཕྱུང་ནས་མི་ཡི་གཟུགས་
འཇོག་པ། །སྡིག་པའི་ས་བོན་མི་ལྕིའམ། །འདི་འདྲའི་ལག་ལེན་ཕྱིན་ཅི་ལོག །མ་བཀག་ན་
ནི་བསྟན་ལ་གནོད། །བཀག་ན་གཞན་གྱི་སེམས་ལ་གཟན། །གསུང་རབ་ཚད་མར་མི་བྱེད་
ན། །དགེ་སློང་དང་ནི་དབང་བསྐུར་ལ། །སོགས་པའི་ཆོ་ག་ཅི་ཞིག་དགོས། །གསུང་རབ་
ཚད་མར་བྱེད་ན་ནི། །དབང་བསྐུར་ལ་སོགས་ཆོ་ག་རྣམས། །མདོ་རྒྱུད་བཞིན་དུ་ཅིས་མི་
བྱེད། །འགའ་ཞིག་འཁྲུལ་པར་ཤེས་བཞིན་དུ། །བསྙེན་བཀུར་འདོད་པའི་བསམ་པ་ཡིས།།
ཆོ་ག་ཐམས་ཅད་འཁྲུལ་པ་ཉིད། །བྱེད་པ་བདུད་ཀྱིས་བསླུས་པ་ཡིན། །དམ་ཚིག་དང་ནི་
སྡོམ་པ་ལ། །ནོར་བའི་རྣམ་གཞག་མང་པོ་མཐོང་། །དེ་དག་བཀག་ལའང་ཁྲོ་བ་མང་། །
འོན་ཀྱང་ཁྱེད་ཉིད་དཔང་པོ་ལགས། །བཅོམ་ལྡན་ཁྱོད་ཀྱིས་གསང་སྔགས་ལམ། །རིམ་པ་
-213



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གཉིས་སུ་བསྡུས་ཏེ་གསུངས། །དེ་ལ་རིམ་གཉིས་མི་དགོས་ཞེས། །གསང་སྔགས་བསྒོམ་པ་
ཕལ་ཆེར་སྒྲོགས། །དེ་དག་ཁྱེད་ཀྱི་གསུང་གིས་བཀག །དེ་ལའང་དེ་ཡི་རིགས་ཅན་ཁྲོ། །
བསྐྱེད་རིམ་བསྒོམ་པ་ཕལ་ཆེར་ཡང་། །སྦྱང་གཞི་སྦྱོང་བྱེད་ལེགས་འཕྲོད་པའི། །ཆོ་གའི་
རྣམ་གཞག་མི་ཤེས་པར། །རང་བཟོའི་དཀྲོངས་བསྐྱེད་བསྒོམ་པ་མཐོང་། །བསྐྱེད་རིམ་
གསལ་བ་རབ་ཀྱི་མཐར། །སོན་པའི་གང་ཟག་ཡང་རབ་ཀྱིས། །རྫོགས་རིམ་གཙོ་བོར་
བའི་ཚེ། །དཀྲོངས་བསྐྱེད་གསུངས་ཀྱིས་ད་ལྟ་མིན། །དཔེར་ན་ཁ་ཟས་དཀྲོངས་བསྐྱེད་ལ།།
སྔོན་དུ་འཚོག་ཆས་མི་དགོས་སམ། །སྔོན་དུ་ཚོགས་སྦྱོར་མ་བསྒོམས་པའི། །བར་ཆད་མེད་
ལམ་དཀྲོངས་བསྐྱེད་དང་། །ས་བཅུ་རིམ་གྱིས་མ་བགྲོད་པར། །རྡོ་རྗེ་ལྟ་བུའི་ཏིང་འཛིན་ལ།།
སྙོམས་པར་འཇུག་པ་མི་སྲིད་བཞིན། །བསྐྱེད་པའི་རིམ་པས་མ་སྦྱངས་པའི། །ལྷ་ སྒོམ་
དཀྲོངས་བསྐྱེད་དེ་དང་འདྲ། །ཆོ་ག་བཞིན་དུ་སྔགས་བཟླས་ན། །གསང་སྔགས་རྒྱལ་པོ་ཚེ་
འདིར་འགྲུབ། །ཆོ་ག་མེད་ན་སྔགས་བཟང་ཡང་། །ཟློས་པར་དགོས་པ་ཆུང་བར་གསུངས།།
རྣམ་དག་ཚུལ་བཞིན་ཤེས་པ་ཡིས། །གཏུམ་མོ་ཡེ་ཤེས་སྐྱེ་བའི་ཐབས། །རྣམ་དག་མེད་པའི་
གཏུམ་མོ་ནི། །དྲོད་ཙམ་སྐྱེ་ཡི་ཡེ་ཤེས་མིན། །དྲོད་སྐྱེ་བ་ཡི་གཏུམ་མོ་ནི། །མུ་སྟེགས་ལུགས
ཡིན་ངེད་ཀྱི་མིན། །དེ་བཞིན་རླུང་དང་འཕྲུལ་འཁོར་སོགས། །མུ་སྟེགས་བྱེད་དང་སང་
རྒྱས་པའི། །རྣམ་གཞག་མཚུངས་པ་འདྲ་བ་ཡོད། །གསེར་དང་ ར་གན་འབྱེད་པ་ལ། །
འདྲིས་པ་མེད་ན་ཕྱེད་པ་དཀའ། །ཕྱག་རྒྱ་ཆེན་པོ་བསྒོམ་པ་ཡང་། །དབང་ལས་བྱུང་བའི་ཡེ་
ཤེས་དང་། །རིམ་གཉིས་ཏིང་འཛིན་ཁྱད་པར་ཅན། །ཡིན་ཞེས་ཁྱེད་ཀྱི་གསུང་ལས་འབྱུང་།
ཁ་ཅིག་དཀར་པོ་ཆིག་ཐུབ་ལ། །ཕྱག་རྒྱ་ཆེན་པོར་ངོ་སྤྲོད་བྱེད། །ཤོར་ས་བཞི་དང་གོལ་ས་
གསུམ། །སྤངས་ལ་གཉུག་མ་བསྒོམ་པར་བྱ། །བྲམ་ཟེ་སྐུད་པ་འཁལ་བ་ལྟར། །སོ་མ་མ་
བཅོས་ལྷུག་པར་བཞག །འདི་ལ་ཕྱག་རྒྱ་ཆེན་པོ་ཟེར། །འདི་དོན་བརྟགས་ན་འདི་ལྟར་སངས་
-214



ཕྱོགས་བཅུའི་སངས་རྒྱས་འཕྲིན་ཞུ།
མཐོང་། །སོ་མར་བཞག་ན་བལ་ཉིད་ཡིན། །སྐུད་པར་བྱས་ན་བཅོས་པར་འགྱུར། །དེ་ཕྱིར་
འདི་ལ་དཔེ་སྐྱོན་ཡོད། །དོན་གྱི་སྐྱོན་ཡང་འདི་ལྟར་མཐོང་། །གོལ་ས་གསུམ་པོ་བཅད་ཙམ་
གྱིས། །ཕྱག་རྒྱ་ཆེན་པོར་འགྱུར་ན་ནི། །ཉན་ཐོས་འགོག་པའང་དེར་འགྱུར་རོ། །ཤོར་ས་
བཞི་པོ་སྤང་སྙམ་པའི། །རྣམ་རྟོག་ཕྱག་རྒྱ་ཆེན་པོ་མིན། །རྟོག་པ་མེད་ན་སྤོང་མི་ནུས། །རྟོག་
པ་མེད་ཀྱང་སྤོང་ནུས་ན། །སེམས་ཅན་ཀུན་ལ་འབད་མེད་པར། །ཕྱག་རྒྱ་ཆེན་པོ་ཅིས་མི་
སྐྱེ། །དེས་ན་ཕྱག་རྒྱ་ཆེན་པོ་ཉིད། །ཡིན་ན་ཤོར་ས་གོལ་ས་མེད། །ཡོད་ན་ཕྱག་རྒྱ་ཆེན་པོ་
མིན། །དེ་ཕྱིར་འདི་འདྲའི་ཆོས་ལུགས་ཀྱི། །ཕྱག་རྒྱ་ཆེན་པོ་གསུངས་པ་མེད། །དེས་ན་རྒྱུད་
ནས་མ་གསུངས་པའི། །ཕྱག་རྒྱ་ཆེན་པོ་དེ་མི་འདོད། །དེ་སྐད་བདག་གིས་བསྒྲགས་པ་ལ།།
རྒྱུད་སྡེ་མི་ཤེས་པ་རྣམས་ཁྲོ། ཁྲོ་བ་དེ་དང་བདག་གང་བདེན། །རྒྱལ་བ་སྲས་བཅས་
དགོངས་སུ་གསོལ། །ཐེག་པ་རིམ་དགུའི་རྣམ་གཞག་གི །འཁྲུལ་དང་མ་འཁྲུལ་དཔྱད་པ་
ལ། །རྒྱུད་སྡེའི་རྣམ་དབྱེ་མི་ཤེས་པའི། །སྐྱེ་བོ་ཕལ་ཆེར་བདག་སུན་འབྱིན། །འདི་ཡང་གང་
བདེན་གང་བརྫུན་པ། །འཕགས་པ་རྣམས་ཀྱིས་དགོངས་སུ་གསོལ། ཁ་ཅིག་སངས་རྒྱས་
གསུང་རབ་ནི། །ངེས་དོན་གཅིག་པུ་ཁོ་ན་ཡིན། །དགོངས་པ་དང་ནི་ལྡེམ་དགོངས་མེད། །
ཇི་བཞིན་ཇི་བཞིན་མ་ཡིན་པའི། །སྒྲ་ཡང་གཉིས་སུ་གསུངས་པ་མེད། །གལ་ཏེ་གསུངས་ན་
སངས་རྒྱས་ཀྱང་། །བརྫུན་གསུང་བར་ནི་ཐལ་འགྱུར་ཟེར། །བདག་གིས་དྲང་དོན་ངེས་དོན་
ལ། །སོགས་པའི་རྣམ་གཞག་ལེགས་པར་བཤད། །དེ་ལའང་སྡེ་སྣོད་མི་ཤེས་པའི། །སྐྱེ་བོ་
འགའ་ཞིག་བདག་ལ་རྒོལ། །གང་བདེན་ཁྱེད་ཀྱིས་གཟིགས་སུ་གསོལ། ཁྱེད་ཀྱིས་བདེ་
གཤེགས་སྙིང་བོའི་སྒྲ། ཁ་ཅིག་ངེས་པའི་དོན་དུ་བཤད། །བདག་གིས་དྲང་བའི་དོན་དུ་ནི།།
ལུང་དང་རིགས་པས་བསྒྲུབས་ཏེ་བཤད། ཁྱེད་ཀྱིས་ཆོས་རྣམས་དབུ་མར་གསུངས། །ཡོད་
དང་མེད་སོགས་མཐར་འཛིན་བཀག ཁྱེད་ཀྱིས་གསུང་བཞིན་བདག་གིས་ཀྱང་། །འཆད་
-215



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པའི་ཚེ་ཡང་ཡོད་མེད་བཀག །གནས་ལུགས་བསྒོམ་ནའང་ཡོད་མེད་གྲོལ། །བསྔོ་བའི་ཚེ་
ནའང་ཡོད་མེད་འདས། །ཡོད་འཛིན་ལ་ནི་མཚན་མ་ཡི། །དུག་ཅན་ཡིན་ཞེས་ཁྱེད་ཀྱིས་
གསུངས། །དེས་ན་བདག་གིས་བཤད་པ་དང་། །བསྒོམ་པ་དང་ནི་བསྔོ་བ་ཡང་། །ཡོད་མེད་
ལ་སོགས་དམིགས་པའི་དུག །སྤངས་པའི་ཆོ་ག་དུག་མེད་བགྱིས། །དེ་ལ་མུ་སྟེགས་གྲངས་
ཅན་དང་། །ཉན་ཐོས་ཐམས་ཅད་ཡོད་སྨྲའི་ལུགས། །འདོད་པ་དེ་དག་བདག་ལ་རྒོལ། །
འདི་དག་ཀྱང་ནི་བདེན་མི་བདེན། ཁྱོད་ཀྱིས་རྣམ་པར་ཕྱེ་སྟེ་གསུངས། །ས་དང་ལམ་གྱི་
རྣམ་གཞག་ལ། །འགའ་ཞིག་ས་ལམ་མི་དགོས་ཟེར། །ལ་ལ་གསང་སྔགས་ཕར་ཕྱིན་
གཉིས། །མཐུན་པ་དང་ནི་མི་མཐུན་པའི། །རྣམ་དབྱེ་ཕལ་ཆེར་འཁྲུལ་པ་མཐོང་། །མ་
འཁྲུལ་པ་ཡི་རྣམ་གཞག་ལ། །མདོ་རྒྱུད་རྣམས་ལས་འབྱུང་བ་བཞིན། །ཆ་མཐུན་ཁྱད་པར་་
འཕགས་པ་ཡི། །ཕྱི་ནང་ས་ལམ་བདག་གིས་བཤད། ། ཨུ་རྒྱན་ཛཱ་ལན་དྷ་ར་དང་། །གངས་
ཅན་ཙ་རི་ཏྲ་ལ་སོགས། །ཕྱི་དང་ནང་གི་གནས་ཆེན་རྣམས། །ས་བཅུ་ལ་སོགས་ཡིན་པ་ལ།།
རྒྱུད་སྡེ་ལེགས་པར་མ་བསླབས་པའི། །བླུན་པོ་རྣམས་ཀྱིས་དེར་མ་གོ །དེས་ན་ས་ལམ་མི་
བགྲོད་པར། །ཡུལ་ཆེན་ཚོལ་བའི་གང་ཟག་མང་། །དེ་དག་ཁྱེད་ཀྱི་གསུང་རབ་དང་། །
འགལ་བར་མཐོང་ནས་བདག་གིས་བཀག །དེ་ལའང་དེ་འདྲའི་ལུགས་ཅན་རྣམས། །
བདག་ལ་རྒྱབ་ཀྱིས་ཕྱོགས་པར་སྣང་། །དེ་བཞིན་སངས་རྒྱས་ས་ལམ་ཡང་། །ཉན་ཐོས་
ཕར་ཕྱིར་གསང་སྔགས་ལ། །འགའ་ཞིག་མཐུན་ཞིང་འགའ་ཞིག་ལ། །མི་འདྲའི་རྣམ་གཞག་
ཟབ་མོ་ཡོད། །བླུན་པོ་རྣམས་ཀྱིས་འདི་མི་ཤེས། །བདག་གིས་ཁྱེད་ཀྱི་གསུང་བཞིན་བཤད།།
དེ་ལའང་ཆགས་སྡང་ཅན་རྣམས་ཁྲོ། །འདི་དག་སུ་དང་སུ་བདེན་པ། །སངས་རྒྱས་སྤྱན་
གྱིས་གཟིགས་སུ་གསོལ། །ཚིག་གི་སྦྱོར་བ་འཆད་པ་ལ། །འབྲུ་མང་པོ་དང་དེའི་སྐྱེས་བུ། །
བ་གཉིས་པ་དང་ཟླས་དབྱེ་བ། །གཞི་མཐུན་ལ་སོགས་ཚིག་སྦྱོར་ནི། །བདག་གིས་སྒྲ་དང་
-216



ཕྱོགས་བཅུའི་སངས་རྒྱས་འཕྲིན་ཞུ།
).མཐུན་པར་བཤད། །ལེགས་པར་སྦྱར་ལ་བོད་སྐད་དུ། །མཁས་པས་སྦྱར་བ་ཐམས་ཅད་
དག །སྒྲ་མི་ཤེས་པས་བསྒྱུར་བ་ལ། །ཚིག་དོན་ནོར་བ་ཅི་རིགས་མཐོང་། །དེ་འདྲ་བདག་
གིས་བཅོས་ནས་བཤད། །སྐ་ཅོག་སོགས་ཀྱི་བསྒྱུར་བ་ལ། །འགའ་ཞིག་སྒྲ་དང་ཅུང་མི་
མཐུན། །འགའ་ཞིག་དོན་འགྱུར་དག་ཏུ་བྱས། །འགའ་ཞིག་བརྡ་རྙིང་གོ་བ་དཀའ། །འགའ་
ཞིག་སྔ་མ་བཙན་པར་བྱས། །ལ་ལ་གསར་བཅད་དག་གིས་བཅོས། །ལ་ལ་རྒྱ་སྐད་སོར་
བཞག་སྣང་། །ལ་ལ་ཁམས་ཀྱི་བྱེ་བྲག་གིས། །རྒྱ་སྐད་གཅིག་ལའང་བཤད་ཚུལ་གྱིས། །
བོད་ཀྱི་སྒྲ་འགྱུར་ཐ་དད་སྣང་། །འདི་འདྲའི་ཚིག་དོན་འདྲ་མི་འདྲ། །དེ་དག་ལེགས་པར་
དཔྱིས་ཕྱིན་པ། །བླུན་པོ་རྣམས་ཀྱིས་ལྟ་ཅི་སྨོས། །མཁས་པ་ཡིས་ཀྱང་ཤེས་པར་དཀའ། །
དེ་དག་བདག་གི་ཐ་སྙད་ལ། །སྦྱངས་པའི་སྟོབས་ཀྱིས་ལེགས་པར་ཤེས། །འོན་ཀྱང་སྐྱེ་བོ་
ཆགས་སྡང་དང་། །བླུན་ཕྱིར་བདག་ནི་ཁྱད་དུ་གསོད། །འདི་འདྲ་བདག་གིས་ཤེས་མ་ཤེས།།
མགོན་པོ་སྲས་དང་བཅས་པས་མཁྱེན། །འགྲོ་བ་དམ་ཆོས་སུན་འབྱིན་པ། །དེ་ལ་འཇིག་
རྟེན་ཕལ་ཆེར་བསྟོད། །བདག་གིས་ཆོས་མིན་སུན་ཕྱུང་བས། །འཇིག་རྟེན་ཕལ་ཆེར་བདག་
ལ་སྨོད། །སངས་རྒྱས་འཇིག་རྟེན་ཐུགས་བརྩེ་ལ། །འཇིག་རྟེན་ཕལ་ཆེར་རྗེས་མི་འཇུག །
སླུ་བྱེད་མེ་ཏོག་མདའ་ཅན་གྱི། །རྗེས་སུ་འཇིག་རྟེན་འདི་དག་འབྲང་། །ཀྱེ་མ་བསོད་ནམས་
དམན་པའི་མི། །ལྷ་སྐལ་ཆད་པས་འབྱུང་པོ་སྒྲུབ། །དེ་ལྟར་དོན་དང་ཚིག་དག་གིས། །
འཁྲུལ་དང་མ་འཁྲུལ་དཔྱད་པ་ལ། །ལུང་དང་རིགས་པ་མི་འགལ་བར། །བདག་གིས་
དགག་སྒྲུབ་བགྱིས་པ་ལ། །འཇིག་རྟེན་ཕལ་ཆེར་ཆགས་སྡང་གི །བསམས་པས་བདག་ལ་
སྨོད་མོད་ཀྱི། །ཐམས་ཅད་གཟིགས་པའི་སྤྱན་མངའ་བ། ཁྱེད་ནི་བདག་ལ་དགྱེས་པར་
བསམས། །འཕགས་པ་ཀླུ་སྒྲུབ་འདི་སྐད་དུ། །ཆོས་འདི་དེ་བཞིན་གཤེགས་རྣམས་ཀྱིས། །
རྩོད་པའི་དོན་དུ་མ་གསུངས་མོད། །འོན་ཀྱང་འདིས་ནི་གཞན་ལྟ་རྣམས། །མེ་ཡིས་བུད་
-217



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཤིང་བཞིན་དུ་བསྲེགས། །ཞེས་གསུངས་པ་དེ་ཐོག་ཏུ་བབ། །བདག་ཀྱང་གཞན་ལ་ཁྱད་
གསོད་པའི། །བསམས་པས་བཤད་པ་མ་ལགས་མོད། །འོན་ཀྱང་ཁྱེད་ཀྱི་སྡེ་སྣོད་བཞིན། །
བཤད་པས་གཞན་གྱི་ཆོས་ལུགས་བསྲེགས། །ཐིག་སྐུད་དྲང་པོར་བཞག་པ་ན། །ཡ་ཡོ་ཅན་པ
རྣམས་སེམས་ལ་གཟན། །དེ་བཞིན་ཁྱེད་ཀྱི་གསུང་བསྒྲུབས་པས། །ཆོས་ལྟར་བཅོས་རྣམས་
མཉེས་མ་གྱུར། །བདག་ལ་ཆགས་སྡང་མ་མཆིས་མོད། །འོན་ཀྱང་བསྟན་པ་བསྲུང་འདོ
པས། །བདེན་པར་སྨྲས་ན་ཕ་རོལ་ཁྲོ། །བརྫུན་པར་སྨྲས་ན་སྡིག་པ་ལྕི། །ད་ནི་ཕྱོགས་ལྕི
བཅུའི་སངས་རྒྱས་ལ། །ཐལ་སྦྱར་ནས་ནི་དོན་འདི་ཞུ། །བདག་གིས་བདེན་པར་སྨྲས་
ལགས་སམ། །འོན་ཏེ་བརྫུན་པར་སྨྲ་བར་བགྱི། །གལ་ཏེ་བདེན་པར་སྨྲས་ན་ནི། །བརྫུན་
པར་སྨྲ་བ་ཐམས་ཅད་ཁྲོ། །དེ་སྟེ་བརྫུན་པར་སྨྲས་ན་ནི། ཁྱེད་ཀྱི་གསུང་དང་འགལ་དུ་
དོགས། །གཞན་ཡང་བསྟན་པ་བསྲུང་ན་ནི། །ཆོས་ལོག་ཐམས་ཅད་སུན་དབྱུང་འཚལ། །
འོན་ཏེ་འཇིག་རྟེན་སེམས་བསྲུང་ན། །ཆོས་ལོག་ལ་ཡང་བསྟོད་འཚལ་ལོ། །བདེན་པར་
སྨྲས་ན་གཞན་སེམས་བསྲེགས། །བརྫུན་པར་སྨྲས་ན་བསྟན་པ་འཇིག །སྨྲ་བ་སྤངས་ན་
དོན་མི་རྟོགས། །དེས་ན་དམ་པའི་སྤྱོད་པ་དཀའ། །ཨེ་ཌ་ཞེས་བྱའི་དྲང་སྲོང་མཆོག །དེ་
ཡིས་གསོད་པའི་མཆོད་སྦྱིན་བཀག །དེ་ཚེ་ཤ་ལ་དགའ་བ་ཡི། །གནོད་སྦྱིན་རྣམས་ཀྱིས་
བསད་ཅེས་གྲགས། །དེང་སང་ན་ཡང་ཡུལ་དེ་ལ། །ཨེ་ཌ་གཏུགས་པའི་ས་ཞེས་ཟེར། །
དམ་ཆོས་སྨྲ་བའི་དགེ་སློང་མཆོག །མེ་ཏོག་ཟླ་མཛེས་ཐུགས་རྗེ་ཅན། །དམ་ཆོས་བཤད་
པའི་ལེ་ལན་གྱིས། །རྒྱལ་པོས་ཆད་པས་བཅད་ཅེས་ཐོས། །གཞན་ཡང་བདེན་པར་སྨྲས་
པའི་རྒྱུས། །སྨྲ་བ་པོ་ལ་འཇིག་རྟེན་ཀུན། །ལོག་པར་འཇུག་པ་མང་ལགས་པས། །ཐུགས་
རྗེ་མངའ་བས་བསྐྱང་དུ་གསོལ། །ད་ནི་ཕྱོགས་བཅུའི་སངས་རྒྱས་དང་། །སངས་རྒྱས་སྲས་
བཅས་དགོངས་པར་ཞུ། །ཐལ་མོ་སྦྱར་ནས་གསོལ་བ་འདེབས། །སེམས་ཅན་རྒུད་པ་རྣམས་
-218



ཕྱོགས་བཅུའི་སངས་རྒྱས་འཕྲིན་ཞུ།
ལ་གཟིགས། །བདུད་ཀྱི་ལས་རྣམས་བཟློག་ཏུ་གསོལ། །རྣམ་པ་ཀུན་ཏུ་བྱིན་གྱིས་རློབས།།
ཐུན་མོང་བ་དང་ཕུལ་བྱུང་ཆོས། །རང་གཞན་དོན་ཀུན་བརྙེས་ནས་ནི། །སེམས་ཅན་ཐམས་
ཅད་སྐྱོབ་མཛད་པ། །སྟོན་མཆོག་ཁྱོད་ལ་སྐྱབས་སུ་མཆི། །སངས་རྒྱས་ཀུན་གྱི་ཡེ་ཤེས་སྐུ།།
གཅིག་ཏུ་བསྡུས་པ་ལ་བསྡུས་པ་འཇམ་པའི་དཔལ། །དགེ་བསྙེན་མཆོག་གི་སྐུར་བསྟན་ནས། །བདག་
གི་འཁྲུལ་པའི་དྲ་བ་བཅད། །ཡུན་རིང་དུས་ནས་འདི་ཉིད་ནི། ཁྱོད་ཀྱི་དགེ་བའི་བཤེས་
གཉེན་ཞེས། །མཁའ་ལས་དེ་ལྟའི་གསུངས་བསྒྲགས་པ། །ལེགས་འདོམས་ཁྱོད་ལ་ཕྱག་
འཚལ་ལོ། །ལ་ལ་སངས་རྒྱས་གསུང་རབ་བོར། །ལོག་ལྟའི་མུན་པས་ཁེབས་པ་ཡང་། །
ཡང་དག་དགེ་བའི་བཤེས་གཉེན་ཞེས། །རྨོངས་པ་ཕལ་ཆེར་གུས་པས་བསྟེན། །སྐྱོན་མེད་
ཡོན་ཏན་དང་ལྡན་པ། །སངས་རྒྱས་གསུང་བཞིན་བསྒྲུབ་པ་ཡི། །བླ་མ་དམ་པ་རྙེད་ན་ཡང་།།
འཇིག་རྟེན་འདི་དག་དད་པ་ཉུང་། །སངས་རྒྱས་ཀུན་གྱི་སྤྲུལ་པའི་སྐུ། །འཇམ་པའི་དབྱངས་
ཀྱི་ངོ་བོ་ཉིད། །སོ་སོའི་སྐྱེ་བོའི་སྐུར་བསྟན་པ། །བདག་གིས་ལེགས་པར་ཤེས་བཞིན་དུ། །
དེ་ལྟ་ན་ཡང་བདག་རྨོངས་པས། །མཐོང་ཡང་རྣམ་པ་ཐམས་ཅད་དུ། །མ་མཐོང་བ་དང་འདྲ་
བར་གྱུར། །ལས་ཀྱི་བག་ཆགས་ཤིན་ཏུ་སྲ། ཁྱོད་ཀྱིས་བདག་ལ་དབང་བསྐུར་བ། །དེ་དོན་
ལེགས་པར་བརྡ་འཕྲོད་པ། །དེ་ཚེ་སོམ་ཉི་མེད་པར་གྱུར། །གསུང་མཆོག་ཁྱོད་ལ་སྤྱིས་ཕྱག་
འཚལ། །སྐུ་ཚེའི་འདུ་བྱེད་གཏོང་བ་ན། །མགོན་པོ་ཁྱོད་ཀྱི་གསུང་རབ་མཆོག །ནན་ཏན་
གྱིས་ནི་བཀའ་སྩལ་པ། །འབད་པས་ཅི་ནུས་བསྒྲུབ་པའི་ཚེ། །བར་དུ་གཅོད་པའི་ཆོས་དེ་
གྲོལ། །དེས་ན་ཇི་སྐད་གསུངས་པ་ཡི། །བཀའ་སྩལ་དེ་དག་ཅི་གསུངས་བཞིན། །རྣམ་པ་
ཀུན་ཏུ་ཐོག་ཏུ་བབ། །བདེན་གསུང་ཁྱོད་ལ་བདག་སྐྱབས་མཆི། །ལས་ཀྱི་ཆུ་བོས་བདས་པ་
ན། །སེམས་ལ་རང་དབང་ཐོབ་པ་དཀའ། །དེས་ན་སྡིག་པའི་དབང་གྱུར་པའི། །ཉེས་པ་
བཀྲུ་བའི་འཇུག་ངོགས་མཆོག །འཇིག་རྟེན་མགོན་པོས་གཟིགས་སུ་གསོལ། ཁྱོད་ལ་ཐལ་
-219



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྦྱར་གུས་བཏུད་དེ། །རྐང་གི་ཁོང་ནས་འཇིགས་སེམས་ཀྱིས། །སྡིག་པ་དེ་དག་ཐམས་ཅད་
ནི། །ཡང་ནས་ཡང་དུ་བཤགས་པར་འཚལ། །མགོན་པོ་སྲས་དང་བཅས་རྣམས་ཀྱིས། །
འགྲོ་བ་ཀུན་གྱི་སྡིག་པ་ཡི། །ས་བོན་དྲུངས་ནས་དབྱུང་དུ་གསོལ། །ཐུགས་རྗེ་མངའ་བའི་
ཐུགས་ལྡན་པའི། །མགོན་པོ་ཡུད་ཙམ་དགོངས་སུ་གསོལ། །འགྲོ་བ་ཤེས་རབ་མིག་དང་
བྲལ། །ཡིད་བརྟན་བྱམས་པའི་གྲོགས་ཀྱིས་བསླུས། །ཉམ་ངའི་ལམ་དུ་རྣམ་པར་འཁྱམ། །
སྡུག་བསྔལ་ཁུར་གྱིས་ཤིན་ཏུ་ནོན། །ཕྱོགས་ཀུན་དགྲ་བོས་ཁེབས་པས་ན། ཁ་སྐམ་མིག་
རྩ་ཞན་གྱུར་པ། །སྡུག་པའི་སྨྲེ་སྔགས་སྣ་ཚོགས་འདོན། །མགོན་མེད་སྐྱབས་ཀྱང་མ་མཆིས་
པ། །འཇིག་རྟེན་འདི་ལ་གཟིགས་སུ་གསོལ། ཁྱོད་ཀྱིས་དང་པོ་འདི་སྐད་དུ། །ང་ནི་མགོན་
མེད་ཁྱེད་ཅག་གི །མགོན་དུ་གྱུར་ཞེས་གསུངས་པ་གང་། །ཐུགས་དམ་བརྟན་པའི་ཐུགས་
རྗེ་ཅན། །དེ་ལ་མགོན་མེད་བདག་ཅག་སྐྱབས། །ལས་ཀྱི་ཤུགས་ཀྱིས་བཟློག་དཀའ་བའི།།
སྡུག་བསྔལ་ཆུ་བོ་ཤིན་ཏུ་འཇིགས། །མགོན་པོ་བདག་ཅག་བསྒྲལ་བར་ཞུ། །ད་དུང་བདག་
ལ་ཞུ་བ་མཆིས། །བརྩོན་འགྲུས་བརྟན་པས་གཟིགས་སུ་གསོལ། །མ་ག་དྷཱ་དང་ཀོ་ས་ལ།།
བཏྠ་ལ་དང་ཡངས་པ་ཅན། །འཕགས་རྒྱལ་དང་ནི་འཁོར་མོ་འཇིག །སེར་སྐྱའི་གྲོང་ཁྱེར་
ལ་སོགས་པ། །ཡུལ་འདིའི་གཙུག་ལག་ཁང་དང་ནི། །སྡོམ་བརྩོན་སྡེ་སྣོད་འཛིན་རྣམས་
དང༌། ཁྱོད་ཀྱི་སངས་རྒྱས་བསྟན་པ་དང་། །སེམས་ཅན་རྣམས་ཀྱི་བདེ་སྡུག་ལ། །རེ་ཞིག་
གཟིགས་པར་མཛད་དུ་གསོལ། །ཨུ་རྒྱན་ཛ་ལན་དྷ་ར་དང་། །ཀོངྐ་ན་དང་སིན་དྷུའི་ཡུལ། །
ཁ་ཆེ་དང་ནི་ཁ་ཤ་སོགས། །མ་ཁ་དང་ནི་ལི་ཡི་ཡུལ། །དེ་བཞིན་ཧོར་དང་ཧོར་ཆེན་པོ། །ཧ་
ལ་ཤན་དང་ཉེ་བའི་ལྗོངས། །རྒྱ་ནག་རྒྱ་ནག་ཆེན་པོ་དང་། །གནྡྷ་ར་དང་འདོད་པའི་
གཟུགས། །ཟངས་གླིང་དང་ནི་གསེར་གྱི་གླིང་། །ཟླ་བའི་གླིང་དང་སེང་གེའི་གླིང་། །བྷངྒ་བ་
རཎྜ་ལ་སོགས། །ལྷོ་དང་ནུབ་ན་གནས་པའི་ལྗོངས། །སྔོན་ནི་ཁྱོད་ཀྱི་བསྟན་པའི་གཞི།ཁ་
-220



ཕྱོགས་བཅུའི་སངས་རྒྱས་འཕྲིན་ཞུ།
བ་ཅན་གྱི་བྱང་ཕྱོགས་ཡུལ། །ཐུབ་པས་བོད་དང་བོད་ཆེན་ཞེས། །ཡོངས་སུ་བསྒྲགས་པའི་
ས་ཕྱོགས་འདིར། །ང་ནི་མྱ་ངན་འདས་གྱུར་ནས། །ལོ་ནི་ཉིས་སྟོང་ལྔ་བརྒྱ་ན། །དམ་ཆོས་
རྒྱས་པར་འགྱུར་ཅེས་གསུངས། །དེར་ནི་དམ་ཆོས་འཛིན་པ་དང་། །ཀློག་དང་ཁ་ཏོན་བྱེད་
པ་དང་། །ཉན་དང་འཆད་དང་སྒྲུབ་པ་ལ། །ང་ཡིས་སྤྱན་གྱིས་གཟིགས་སོ་ཞེས། །འགྲོ་
མགོན་ཁྱོད་ཀྱིས་ལུང་བསྟན་མཛད། །དེ་ལྟ་མོད་ཀྱི་ད་ལྟ་ཡི། །སྐྱེ་བོ་འདི་དག་བསོད་ནམས་
ཞན། །དུས་ཀྱང་ཤིན་ཏུ་སྙིགས་མར་གྱུར། །སངས་རྒྱས་བསྟན་པའི་གཟུགས་བརྙན་གྱིས།
ཁྱོད་ཀྱི་བསྟན་པ་ཆུད་ཀྱང་གསན། །དེ་ཡི་སྟོབས་ཀྱིས་སེམས་ཅན་རྣམས། །ཤིན་ཏུ་བརྣག་
དཀའི་སྡུག་བསྔལ་མྱོང་། །རྔོན་པས་བདས་པའི་རི་དྭགས་ལྟར། །སྐྲག་པས་མིག་རྩ་རིག་
རིག་པོ། །འཇིགས་པའི་དབང་གིས་གོམ་པ་འཁྱོར། །བཀྲེས་པས་ལྟོ་བ་རབ་ཏུ་རྙིང་། །རླུང་ཏུ
དང་གྲང་བས་གདུངས་པའི་ལུས། །འགའ་ཞིག་ནད་ཀྱིས་རྣམ་པར་བཅོམ། །ལ་ལའི་ཉེ་དུ་
འབྲེལ་བས་བརླག །འགའ་ཡི་ལམ་ཡང་རྣམ་པར་བཀག །འགའ་ཞིག་ཤེས་པ་འཐོམས་
ནས་སྣང་། །བསོད་ཟད་རྣམས་ལ་གདོན་ཡང་སྡང་། །སྔོན་ཆད་ཉེས་པར་སྤྱད་པ་ཡི། །ལས་
ངན་སྨིན་པ་བདག་ཅག་ལ། །སངས་རྒྱས་སྲས་བཅས་གཟིགས་སུ་གསོལ། །མི་ཡི་འཇིག་
པ
རྟེན་མཐོ་རིས་ཞེས། ཁྱོད་ཀྱིས་བདེ་འགྲོའི་བསྔགས་པ་མཛད། །འོན་ཀྱང་མཐོ་རིས་
བསྔལ་འདི། །མགོན་པོ་མྱུར་དུ་སྐྱབས་འཚལ་ལོ། །གང་ལ་སྐྱབས་སུ་མཆིས་ཀྱང་ནི། །
སྐྱབས་དེ་དག་གིས་བསླུ་བར་མཐོང་། །བསླུ་བ་མེད་པ་སྐྱབས་ཀྱི་མཆོག །སྐྱབས་མཆོག་
ཁྱོད་ལ་སྐྱབས་སུ་མཆི། །སེམས་ཅན་དམྱལ་བའི་གནས་ལ་ཡང་། །ཐུགས་རྗེ་ལྡན་པས་།
ཡུད་ཙམ་གཟིགས། །ཡང་སོས་དང་ནི་ཐིག་ནག་དང་། །བསྡུས་འཇོམས་དང་ནི་ངུ་འབོད་
སོགས། །མནར་མེད་སྲིད་པ་བཟོད་དཀའི་བར། །མེས་བསྲེགས་མཚོན་ཆའི་ཆར་ཕབ་
པས། །ཉམ་ཆུང་འཁུན་སྒྲ་འབྱིན་པ་ཙམ། །སྡུག་སྐད་འབྱིན་པར་མི་ནུས་པ། །ཚ་བའི་རིས་
སྡུག་
-221



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སེམས་དམྱལ་རྣམས་ལ་གཟིགས། །ཆུ་བུར་ཅན་སོགས་འཁྱགས་པ་ཡིས། །ལུས་གས་
འགུལ་ཉམས་མ་མཆིས་པ། །འདི་འདྲའི་སེམས་དམྱལ་ཇི་ལྟར་གསོ། །མགོན་པོ་ཡི་དྭགས་
བཀྲེས་སྐོམ་གྱིས། །གདུངས་པས་ཡུན་རིང་ཉམ་ཐག་པ། །བཟའ་བཏུང་འདོད་པའི་ཆོ་ངེ་
ཅན། །འདི་ལ་ཇི་ལྟར་བགྱི་བ་གསུངས། །བརྩེ་ལྡན་ཐུགས་རྗེའི་བདག་ཉིད་ཅན། །དུད་
འགྲོའི་གནས་ཀྱང་གཟིགས་སུ་གསོལ། །ཕན་ཚུན་ཟ་བས་རྣམ་པར་འཇིགས། །འགའ་
ཞིག་བསྲེགས་ཏེ་གསོད་པ་མཐོང་། །འགའ་ཞིག་བཟུང་ནས་རྒྱུ་ལྟོ་འབྱིན། །འདི་ལ་མགོན་
པོས་ཐུགས་རྗེ་མཛོད། །ལྷ་མིན་ལྷ་ཡི་གནས་ན་ཡང་། །མཐོ་རིས་སྡུག་བསྔལ་བསམ་ལས་
འདས། །ཐོག་མར་སྐྱིད་པ་བསྐྱེད་བསྐྱེད་ནས། །ཐ་མར་སྡུག་བསྔལ་གྱིས་བཅོམ་སྟེ། །སྨྲེ་
སྔགས་འདོན་ཞིང་ངན་འགྲོར་མཆི། །བརྩེ་ལྡན་ཀུན་ནས་གཟིགས་སུ་གསོལ། །སེམས་
ཅན་ལས་ལ་སྤྱོད་པ་ལ། ཁྱོད་ཀྱི་ཐུགས་རྗེ་མི་འཇུག་ན། །འགྲོ་བ་བདེ་བར་གནས་པ་ ལ།
ཁྱེད་ཀྱི་ཐུགས་རྗེ་འཇུག་ལགས་སམ། །སྨན་པས་ནད་པ་གསོ་བ་དང་། །མགྲོན་པོ་དག་ལ་
སྐྱེལ་མ་དང༌། །ལོང་བ་དག་ལ་དམིགས་བུ་དང་། །ཕོངས་པ་དག་ལ་སྦྱིན་བདག་དང་། །
གསོད་པར་ངེས་ལའང་སྐྱོབ་པ་མཐོང་། །བླུན་ཞིང་སྙིང་རྗེ་ཤས་ཆུང་བ། །ནུས་པ་མེད་པའི་
སྐྱེ་བོ་ཡང་། །འགྲོ་ལ་ཕན་ཕྱིར་འདི་འདྲ་ཡི། །ཕན་པར་བརྩོན་པར་བགྱིད་ལགས་ན། ཁྱོད་
ནི་ཞི་བ་ཐབ་ཐམས་ཅད་མཁྱེན། །བརྩེ་བས་སེམས་ཅན་ཀུན་ཕན་བཞེད། །ཞུས་པ་དཔག་ཏུ་
མེད་མཆིས་པ། །དེས་ན་ཕན་འདོགས་མཛད་པར་རིགས། །འགྲོ་བ་ལས་ཀྱི་རྣམ་སྨིན་ལ། །
སྤྱོད་ཕྱིར་ཕན་པར་མི་ནུས་ན། །དང་པོ་ལས་ལ་འཇུག་པ་ཉིད། །མགོན་པོ་ཁྱོད་ཀྱིས་ཅིས་
མི་འགེགས། །དེ་ཡང་དགག་པར་མི་སྤྱོད་ན། །ང་ནི་ཐམས་ཅད་མཁྱེན་པ་ཞེས། །འཁོར་གྱི་
ནང་དུ་སེང་གེའི་སྒྲ། །བསྒྲགས་པའི་དགོས་པ་ཇི་ལྟར་ལགས། །འདི་འདྲའི་སྐབས་སུ་མུ་
སྟེགས་དང་། །བདུད་ཀྱི་ཕྱོགས་རྣམས་རྒོལ་ན་ནི། །དེ་ལ་ཆོས་དང་མཐུན་པའི་ལན། །འ
-222



ཕྱོགས་བཅུའི་སངས་རྒྱས་འཕྲིན་ཞུ།
བདག་གིས་ཇི་ལྟར་གདབ་པར་བགྱི། ཁྱོད་ནི་བྱམས་དང་སྙིང་རྗེ་སོགས། །ཚད་མེད་བཞི་
ཡི་ཐུགས་དང་ལྡན། །ལྷ་ཡི་མིག་དང་རྫུ་འཕྲུལ་སོགས། །མངོན་ཤེས་དྲུག་པོ་ཐོགས་མི་
མངའ། །དེ་སླད་བྱམས་སོགས་ཀྱིས་བསྐྱངས་ཏེ། །རྫུ་འཕྲུལ་གྱིས་ནི་ཅིས་མི་འདུལ། །
གདུག་པ་ཅན་ལ་རྒྱལ་སྲས་ཀྱིས། །རྫུ་འཕྲུལ་གྱིས་ནི་མ་བསྡིགས་ན། །ཉེས་པ་ཡིན་ཞེས་
ཁྱེད་ཉིད་གསུངས། །ཆོ་འཕྲུལ་གསུམ་ལ་མངའ་འབྱོར་བ། ཁྱོད་ལ་ཉེས་པ་འདི་མངའ་ན།།
རྒྱལ་སྲས་རྣམས་ལའང་མི་མཚུངས་སམ། །གལ་ཏེ་འགའ་ཞིག་དེ་སྐད་འདྲི། །དེ་ལ་བདག་
གིས་ཇི་སྐད་གླེང་། །སྟོབས་བཅུའི་སྟོབས་དང་ལྡན་པ་ཁྱོད། །བདུད་ཀྱི་སྟོབས་ཀྱང་འཇོམས
མཛད་ན། །སྟོབས་ཆུང་རྣམས་ཀྱིས་གཞན་འཚེ་བའི། །སྟོབས་འདི་ཁྱོད་ཀྱིས་ཅིས་མི་
འཇོམས། །དབང་བཅུ་དག་ལ་དབང་མཛད་པའི། །མགོན་པོས་འགྲོ་ཀུན་སྐྱོབ་མཛད་ན།།
འགྲོ་བ་དབང་མེད་འདི་དག་ལ། ཁྱོད་ཀྱི་དབང་འབྱོར་ཇི་ལྟར་ལགས། །མེད་པ་ཡོངས་སུ་
སྤྲུལ་པ་དང་། །ཡོད་པ་གཞན་དུ་སྒྱུར་བ་སོགས། །ཡོངས་སུ་དག་པ་བཞི་ལྡན་པ། ཁྱེད་ཀྱི་
ཕྲིན་ལས་དུས་ལ་བབ། །ནམ་མཁའ་མཛོད་ཀྱི་ཏིང་འཛིན་གྱིས། །འགྲོ་བའི་ཕོངས་པ་སེལ་
མཛད་པ། །འདི་ལྟར་ལོངས་པ་གཟིགས་ནས་ནི། །ཏིང་འཛིན་དེ་ལ་འཇུག་ཏུ་གསོལ། ཁྱོད་
ཀྱི་ཐུགས་རྗེ་ཆེན་པོ་ནི། །འཇིག་རྟེན་ཀུན་ལ་ལན་དྲུག་གཟིགས། །བསྙེལ་བ་མི་མངའ་ཆོས་
ཉིད་ཀྱང་། །འགྲོ་བའི་དོན་ལ་རྟག་ཏུ་དགོངས། ཁྱོད་ནི་ཉོན་མོངས་མི་མངའ་བ། །རང་དང་
གཞན་གྱི་ཉོན་མོངས་འཇོམས། །ད་ལྟའི་འགྲོ་བ་ཉོན་མོངས་པ། །འཇོམས་ཕྱིར་ཁྱོད་ལ་
གསོལ་བ་འདེབས། །དཔའ་བར་འགྲོ་བའི་ཏིང་འཛིན་སོགས། །རྣམ་པ་ཀུན་ཏུ་བརྙེས་ཁྱོད་
ཀྱི། །ཕྲིན་ལས་འབད་པ་ཅི་ཞིག་འཚལ། །དེ་སླད་བདག་ཅག་རྗེས་སུ་བཟུང་། །འཇིགས་
པ་མེད་པའི་ཆོས་བཞི་བརྙེས། །མུ་སྟེགས་གཞན་གྱིས་མི་རྫི་བའི། །འཁོར་དུ་སེང་གེའི་སྒྲ་
སྒྲོགས་པ། །འཇིག་རྟེན་ཀུན་ལ་གསལ་བར་མཛོད། །སངས་རྒྱས་ཁོ་ནའི་མ་འདྲེས་ཆོས། །
-223



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དྲུག་ཕྲག་གཉིས་དང་གསུམ་གཉིས་ལྡན། །འཇིག་རྟེན་འཇིག་རྟེན་འདས་པ་ཡི། །བླ་མ་
ཁྱོད་ལ་བདག་གསོལ་འདེབས། །ཐབས་མཆོག་དག་གིས་ལེགས་བསྒྲུབས་པ། །ཆོས་ཉིད་
གཟིགས་པའི་ཡེ་ཤེས་ཅན། ཁྱོད་ཀྱི་ཕྲིན་ལས་མངོན་བསམས་ན། །བསམ་མི་ཁྱབ་པ་འདི་
ལྟར་སྣང་། །ཆོས་ཀྱི་དབྱིངས་ཀྱི་ཕོ་བྲང་དུ། །སངས་རྒྱས་རྣམས་ལ་ཆོས་སྐུར་སྣང་། །སྟུག་
པོ་བཀོད་པའི་ཞིང་ཁམས་སུ། །རྒྱལ་སྲས་མཆོག་ལ་ལོངས་སྐུར་སྟོན། །འཇིག་རྟེན་ཁམས་
ནི་མཐའ་ཡས་པར། །འགྲོ་ལ་སྤྲུལ་པ་སྣ་ཚོགས་འགྱེད། །སྐྱེ་བའི་སྤྲུལ་པ་དགའ་ལྡན་དུ།།
ལྷ་རྣམས་གདུལ་བར་བྱ་ཕྱིར་བཞུགས། །བཟོ་ཡི་སྤྲུལ་པས་དྲི་ཟ་ཡི། །རྒྱལ་པོ་རབ་དགའ་
རྣམ་པར་བཏུལ། །མཆོག་གི་སྤྲུལ་པ་སྣ་ཚོགས་པས། །གདུལ་དཀའ་འགའ་ཞིག་གདུལ་
བའི་ཕྱིར། །རྣམ་པ་སྣ་ཚོགས་ངོ་མཚར་རྨད། །འཇིག་རྟེན་སྐྱོང་རྣམས་འདུལ་བའི་ཕྱིར། །རི་
རབ་རི་ཡི་རྩེ་མོ་རུ། །སྤྲུལ་པའི་དཀྱིལ་འཁོར་ཆེན་པོ་དེར། །དབང་བསྐུར་མཛད་ནས་རྣམ་
པར་བཏུལ། །བདུད་ཀྱི་དཀྱིལ་འཁོར་འདུལ་བའི་ཕྱིར། །རྡོ་རྗེ་ལྷ་མོའི་ཚོགས་ཀྱིས་བསྐོར།།
མི་ཡི་འགྲོ་བ་འདུལ་བའི་ཕྱིར། །གཞོན་ནུའི་རོལ་རྩེད་སྣ་ཚོགས་མཛད། །དཀའ་ཐུབ་
དཀའ་བ་སུན་དབྱུང་ཕྱིར། ཁྱེད་ཀྱིས་ལོ་དྲུག་དཀའ་བ་སྤྱད། །རྒྱལ་པོ་ཟས་གཙང་སྔོན
རབས་ཀྱིས། །མགུ་མཛད་ཁམས་དྲུག་བཤིགས་ནས་བཏུལ། །རྒྱལ་པོ་ཆེན་པོ་པི་ལིན། །
འཁོར་ལོས་སྒྱུར་བའི་གཟུགས་ཀྱིས་བཏུལ། །རྒྱལ་པོ་ཨུ་ཏྲ་ཡ་ན་ནི། ཁྱོད་སྐུ་རི་མོར་བྲིས་
པས་བཏུལ། །འཇམ་པའི་དབྱངས་ཀྱི་ཆོ་འཕྲུལ་གྱིས། །ལྷ་དང་བཅས་པའི་བདུད་ཀྱི་སྡེ། །
བཏུལ་ནས་ཆོས་ཀྱིས་གྲོལ་བར་མཛད། །རྒྱལ་པོ་མ་སྐྱེས་དགྲ་ཡི་སྡིག །རས་ཡུག་ཆེན་པོའི་
གདམས་པས་སྦྱངས། །དགེ་སློང་དགྲ་བཅོམ་འགྲོ་བ་དང་། །དམྱལ་བར་བསྐྱུར་ནས་ཕྱི་
ནས་གསོ། །ཕྱག་ན་རྡོ་རྗེ་སྟོབས་ཆེན་གྱིས། །དབང་ཕྱུག་ཆེན་པོ་བསད་ནས་བཏུལ། །
བདུད་ཀྱི་དཔུང་རྣམས་བསྡིགས་ནས་བཏུལ། །ལྷ་མོ་ནམ་གྲུ་བསྟོད་པས་བཏུལ། །སྤྱན་༔
་
-224



ཕྱོགས་བཅུའི་སངས་རྒྱས་འཕྲིན་ཞུ།
རས་གཟིགས་ཀྱི་ཐུགས་རྗེ་དང་། །རིག་སྔགས་སྦྱོར་བའི་ཆོ་ག་དང་། །རི་ལུ་སྨན་གྱི་སྦྱོར་བ་
ཡིས། །སྡུག་བསྔལ་ཅན་རྣམས་ལེགས་པར་གསོས། །དེ་བཞིན་རྒྱལ་སྲས་ཐུགས་རྗེ་ཅན། །
ཆོ་འཕྲུལ་གསུམ་གྱིས་འདུལ་མཛད་པ། །དེ་དག་ཀུན་གྱིས་འཇིག་རྟེན་འདི། །བུ་གཅིག་
བཞིན་དུ་བསྐྱངས་ཞེས་གྲགས། །མཉན་ཡོད་ལ་སོགས་གདུལ་དཀའ་བ། །གདུལ་ཕྱིར་ཤཱ་
རིའི་བུ་ལ་སོགས། །ཉན་ཐོས་ཆེན་པོ་མངགས་པ་མཛད། །རིགས་དད་བྱ་ཕྱིར་འཆར་ཀ་
དང་། །ཡུལ་ཅན་རྒྱལ་པོ་གདུལ་བའི་ཕྱིར། །འཕགས་པ་ཀཱ་ཏྱཱ་ཡ་ན་སོགས། །གང་ལ་གང་
གིས་འདུལ་གྱུར་པ། །དེ་འདྲའི་ཚུལ་གྱིས་ཐམས་ཅད་བཏུལ། །དེ་ལྟའི་ཕྲིན་ལས་བསམ་
ཡས་པ། །མཐོང་ངམ་ཐོས་པར་གྱུར་ན་ཡང་། །སུ་ཞིག་ངོ་མཚར་སྐྱེ་མི་འགྱུར། །སྔོན་གྱི་
ཕྲིན་ལས་དེ་འདྲའི་ཆ། །ད་ལྟའི་འགྲོ་བ་ཉམ་ཐག་ཅིང་། །མགོན་མེད་འདྲེན་པ་མ་མཆིས་པ།།
གླེན་ཞིང་ཕྱོགས་ཀྱང་མི་འཚལ་བ། །རི་དྭགས་རྒྱ་རུ་ཆུད་འདྲ་བའི། །སེམས་ཅན་རྣམས་ལ་
མི་གཟིགས་ན། །ཐུགས་ རྗེ་མངའ་བའི་ཐུགས་རྗེ་དེ། །ཇི་ལྟར་ལགས་པས་གསུང་དུ་
གསོལ། ཁྱབ་འཇུག་འཇིག་རྟེན་ཕན་འདོད་པས། །དགའ་བྱེད་དགའ་བྱེད་དགྲ་སྟ་ཅན། །
མི་ཡི་སེང་གེ་མི་ཐུང་སོགས། །རྣམ་པར་འཕྲུལ་པ་དུ་མ་ཡིས། །ཆོས་མིན་བྱེད་པའི་གདུག་
པ་ཅན། །འབད་པ་ཆེན་པོས་བཏུལ་ཞེས་གྲགས། །དེས་ནི་འཕགས་པའི་ཆོས་མ་ཐོབ། །
བྱང་ཆུབ་སེམས་ཀྱང་མ་བསྐྱེད་མོད། །འོན་ཀྱང་ཕན་པའི་སྤྱོད་པ་འདི། །མགོན་པོ་ཆེན་པོ་
གཟིགས་སུ་གསོལ། །བརྒྱ་བྱིན་གཙུག་ན་ཟླ་བ་དང་། །དབྱིག་གི་སྙིང་པོ་བྱིན་ཟའི་བདག །
ནོར་ལྷ་ཀླུ་རྒྱལ་མ་དྲོས་པ། །ནོར་རྒྱས་རྒྱ་མཚོའི་རྒྱལ་པོ་སོགས། །དེ་དག་འཕགས་པའི་
ཆོས་མ་ཐོབ། །དམིགས་པ་མེད་པའི་སྙིང་རྗེ་མེད། །དེ་ལྟ་མོད་ཀྱི་རང་རང་གི །ནུས་པ་
བཞིན་དུ་གཞན་ལ་ཕན། །ཉི་ཟླ་གཟའ་སྐར་མ་བཅོལ་ཡང་། །མཁའ་ལ་རྒྱུ་ཞིང་ས་སྟེང་
སྐྱོང་། །ཡིད་བཞིན་ནོར་བུ་དཔག་བསམ་ཤིང༌། །སེམས་མེད་ཀྱང་ནི་རེ་བ་སྐོང་། །མགོན་
-225



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཁྱོད་བྱང་ཆུབ་སྤྱོད་པའི་ཚེ། །ལྷ་ཡི་དབང་པོར་འཁྲུངས་པ་ན། །འཇིག་རྟེན་ཆང་ལ་དགའ་
བ་དག །འབད་པ་ཆེན་པོས་ཟློག་པར་མཛད། །ཚངས་པའི་རྒྱལ་པོར་ཁྱོད་འཁྲུངས་ཚེ། །
་ ལོག་ལྟས་ཟིན་པའི་རྒྱལ་པོ་ལ། །ངོ་མཚར་ཅན་གྱི་སྐུར་བསྟན་ནས། །དེ་ཡི་ལོག་ལྟ་བཟློག་
ཅེས་གསུངས། །བྱང་ཆུབ་ཆེན་པོར་གྱུར་པ་ན། །འབད་པས་རྫུ་འཕྲུལ་བསྒྲུབས་ནས་ཀྱང་།།
མི་དགེའི་བཤེས་གཉེན་གྱིས་ཟིན་པའི། །རྒྱལ་པོ་འཁོར་བཅས་ཆོས་ཀྱིས་བཏུལ། །དེ་ལ་
སོགས་པ་སྐྱེས་པའི་རབས། །རྣམ་པ་སྣ་ཚོགས་རྨད་བྱུང་མཛད། །འགྲོ་བ་གཞན་གྱི་སྲོག་
སྐྱོབ་ཕྱིར། །ཉིད་ཀྱི་སྐུ་ཡང་བཏང་བ་མཚར། །མགོན་པོ་ཁྱོད་ཀྱིས་རྒྱུ་ཡི་དུས། །འཇིག་རྟེན་
ཆོས་ལས་མ་བརྒལ་ཡང་། །བྱང་ཆུབ་སྤྱོད་པའི་གནས་སྐབས་ནི། །བདག་ཅག་ཕན་པ་དུ་
མས་བསྐྱངས། །ད་ནི་འབྲས་བུ་མཆོག་བརྙེས་ནས། །འགྲོ་བའི་སྡུག་བསྔལ་གཟིགས་བཞིན་
དུ། །སྡུག་བསྔལ་ཅན་ལ་མི་གཟིགས་པ། ཁྱོད་ཀྱི་ཐུགས་རྗེ་ཆེན་པོ་གང་། །ཉམ་ཐག་
འཇིགས་པས་བདས་པས་ན། ཁྱེད་ལ་སྐྱབས་སུ་མཆི་ཞིང་འབྲོས། །འབྲོས་པ་དེ་བར་
ཐུགས་རྗེ་ཡི། །སྤྱན་རས་གཟིགས་ཀྱང་ཅི་ཞིག་སྐྱོན། །སེམས་ཅན་ལས་ལ་སྤྱོད་པ་ལ། །
ཁྱོད་ཀྱིས་ཕན་པར་མི་སྦྱོར་ཀྱང་། །འོན་ཀྱང་སྡུག་བསྔལ་ཅན་དེ་ལ། །བཀའ་ཙམ་སྩལ་ན་
ཅིར་འགྱུར་ལགས། །འཇིག་རྟེན་པ་དག་མ་ཕན་ཡང་། །སྡུག་བསྔལ་ལྡན་པའི་སྡུག་གྲོགས་
བགྱིད། ཁྱོད་ཀྱིས་དེ་ཡི་ཆ་ཙམ་ཞིག །མཛད་ནའང་དབུགས་འབྱིན་བགྱིད་པ་གསུང་། །དེ་
ལྟ་ན་ཡང་ཀུན་མཁྱེན་ཁྱེད། །བདག་ཅག་འགྲོ་ལ་མི་གཟིགས་ན། །ད་ནི་སྐྱོབ་པར་བྱེད་པ་
ཡི། །ཀྱེ་མ་སྐྱབས་གཞན་གང་ལ་བགྱི། །ཇི་ལྟར་སྤྲུལ་པའི་རྒྱལ་པོ་འགའ། །ཐར་བར་བྱ་
ཕྱིར་སྤྲུལ་པ་བརྩོན། །སྒྱུ་མའི་མཁན་པོ་སྒྱུ་མ་ཡི། །དཔུང་གིས་འཇིགས་པ་ཀུན་ལས་སྒྲོལ།།
མགོན་པོ་ཁྱོད་ཀྱི་རྫུ་འཕྲུལ་གྱིས། །འཇིགས་པ་ཀུན་ལས་བསྒྲལ་དུ་གསོལ། །མགོན་ཁྱོད་
ཀུན་ལ་ཕན་མཛད་ཀྱང་། །བདུད་དང་མུ་སྟེགས་དགྲ་བཞིན་ལྟ། །ལྷས་བྱིན་ལེགས་ངའི་
-226



ཕྱོགས་བཅུའི་སངས་རྒྱས་འཕྲིན་ཞུ།
སྐར་མ་སོགས། །སློབ་མར་གྱུར་ཀྱང་རྒྱབ་ཀྱིས་ཕྱོགས། །སེམས་ཅན་མོས་པ་སྣ་ཚོགས་པ།།
ཀུན་མཁྱེན་གྱིས་ཀྱང་མི་མགུ་ན། །བདག་འདྲ་ངན་པས་སེམས་ཅན་དོན། །བསྒྲུབ་པར་
འདོད་པ་བཞད་གད་གནས། །ན་བའི་བུ་ལ་ཁྱད་པར་དུ། །མ་ནི་གདུང་བ་སྐྱེ་བ་ལྟར། །དེ་
བཞིན་རྒྱལ་བ་སྲས་བཅས་ཀྱང་། །དམ་པ་མིན་ལ་ཁྱད་པར་བརྩེ། །དེ་སྐད་གསུངས་པའི་
ཚིག་ཁུམས་པས། །བླུན་པོ་བདག་ནི་སྤོབས་པ་སྐྱེས། །བཞད་གད་མཁན་གྱིས་རྒྱལ་པོ་ལ།།
ཇི་ལྟར་གླེངས་ཀྱང་མི་ཁྲོ་བའི། ཁྲིམས་འདི་ཆོས་རྒྱལ་སྔ་མ་ཡིས། །འཇིག་རྟེན་བདེ་བའི་
དོན་དུ་བཅས། །སངས་རྒྱས་རྣམས་ཀྱི་ཟློས་གར་ལ། ཁྲོ་རྒྱལ་ཐུགས་རྗེ་ལྡན་པ་ཡིས། །
གནད་དུ་བསྐུལ་ནས་སངས་རྒྱས་ཀུན། །ཉེ་བར་བྱིན་གྱིས་རློབ་ཅེས་གསུང་། །དེ་ལྟར་
ཁུམས་ནས་ཐུགས་རྗེ་ཅན། །མགོན་པོ་ཁྱོད་ལ་ཡང་དང་ཡང་། །མི་ཤེས་བཞིན་དུ་ཞུ་བའི་
འཕྲིན། །བདག་ནི་སྤྱི་བརྟོལ་སྐྱེས་པར་གྱུར། །དེ་ལྟར་ཞུ་བའི་འཕྲིན་ཡིག་འདི། །གསན་
ནས་འདི་ཡི་འཕྲིན་ལན་ཞིག །འགྲོ་ལ་དངོས་སུ་མི་གསུང་ཡང་། །འཕྲིན་གྱིས་གདམས་
པར་མཛད་དུ་གསོལ། །མགོན་པོ་ཁྱོད་ཀྱི་ཡོན་ཏན་འཚལ། །བཀའ་དྲིན་ཡང་ནི་དྲན་ཞིང་
མཆིས། །དེ་སླད་ཞིང་གི་རྡུལ་སྙེད་ཀྱི། །ལུས་བཏུད་པས་ནི་སྤྱིས་ཕྱག་འཚལ། །ཕྱི་ནང་
གསང་བ་ཉིད་དོན་ཅན། །ལུས་དང་བླ་ན་མེད་པ་ཡི། །མཆོད་པའི་སྤྲིན་ནི་མཐའ་ཡས་པས།།
ཡོན་ཏན་རྒྱ་མཚོར་མཆོད་པར་བགྱི། །ལས་ཀྱི་རླུང་གིས་འདས་པས་ན། །སྡིག་པའི་རྒྱ་
མཚོར་བདག་ཅག་ལྟུང་། །དེ་སླད་ཉེས་པར་སྤྱད་པ་རྣམས། །རྣམ་པ་ཀུན་ཏུ་བཤགས་པར་
འཚལ། །འཇིག་རྟེན་རྒྱལ་བའི་སློབ་མ་དང་། །རང་རྒྱལ་དང་ནི་རྒྱལ་བའི་སྲས། །རྒྱལ་བ་
རྣམས་ཀྱིས་མཛད་པ་ཡི། །བསོད་ནམས་ཀུན་ལ་ཡི་རང་ངོ༌། །འཇིག་རྟེན་བླུན་པོར་
གཟིགས་ནས་ནི། །ཆོས་ཀྱི་འཁོར་ལོ་བསྐོར་མི་མཛད། །བདག་ཅག་ལྷག་བཅས་འཇིག་བ
རྟེན་རྣམས། །ཆོས་གསུང་ཕྱིར་ན་བསྐུལ་བར་གསོལ། །སངས་རྒྱས་འབྱུང་བ་རྙེད་དཀའ་
-227



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བར། །བསྟན་ཕྱིར་མྱ་ངན་འདའ་བཞེད་པ། །དེ་ལ་འཇིག་རྟེན་གནས་ཀྱི་བར། །འགྲོ་བའི་
དོན་དུ་གཞུགས་སུ་གསོལ། །བསླུ་བ་མི་མངའ་སྐྱབས་ཀྱི་མཆོག །སྲིད་པའི་འཇིགས་པ་
སྐྱོབ་པ་གསུམ། །དེ་ལ་བྱང་ཆུབ་སྙིང་པོའི་བར། །རྣམ་པ་ཀུན་ཏུ་བདག་སྐྱབས་མཆི། །འགྲོ་
ཀུན་བདེ་ལ་འགོད་སླད་དུ། །སངས་རྒྱས་སྤྱན་སྔར་བདག་མཆིས་ཏེ། །བྱང་ཆུབ་མཆོག་ཏུ་
སེམས་བསྐྱེད་ནས། །སྤྱོད་པ་རྒྱ་མཚོར་སྤྱད་པར་བགྱི། །དགེ་བ་འདི་དང་དགེ་བ་གཞན། །
ཡོད་མེད་འཛིན་པའི་དུག་སྤངས་ཏེ། །འཇམ་དཔལ་ཇི་ལྟར་དགྱེས་པ་ཡིས། །བསྔོ་བ་དེ་
བཞིན་བདག་བསྔོའོ། །ད་དུང་བདག་ལ་བསྔོ་བའི་ཚུལ། །སྔོན་ཆད་གཞན་གྱིས་མ་
བསམས་པའི། །འགྲོ་བའི་ཕོངས་པ་བསྐྱབ་པའི་ཕྱིར། །སྐྱོབ་པ་མཆོག་ལ་བདག་འདི་ཞུ། །
གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་མི་འདའ་ཞེས། ཁྱོད་ཀྱི་ཞལ་
གྱིས་བཞེས་པ་མཚར། །དེ་ལ་རྗེས་སུ་ཡི་རང་ངོ༌། །གང་དག་ཁྱེད་ཀྱི་གདུལ་བྱ་མིན། །དེ་ཡི་
དྲུང་དུ་བདག་སོང་སྟེ། །རྣམ་འཕྲུལ་བྱེ་བས་ཡིད་བསྒྱུར་ནས། ཁྱོད་ཀྱི་བསྟན་ལ་འཇུག་
པར་ཤོག །གང་ཞིག་སོ་སོར་མ་བརྟགས་པའི། །བཏང་སྙོམས་ཁྱོད་ལ་མི་མངའ་མོད། །སོ་
སོར་བརྟགས་ནས་བཏང་སྙོམས་སུ། །འཇོག་པ་ཁྱོད་ཀྱི་གསུང་ལས་བྱུང་། ཁྱོད་ཀྱིས་བཏང་
སྙོམས་བཞག་པ་ཡི། །འགྲོ་བ་དེ་དང་དེ་དག་ལ། །བདག་གིས་འབད་པ་ཆེན་པོ་ཡིས། ཁྱོད་
ཀྱི་གདུལ་བྱར་འགྱུར་བར་བགྱི། །གནས་དང་གནས་མིན་མཁྱེན་ཁྱོད་ཀྱི། །གནས་མ་ཡིན་
ལ་ཕྲིན་ལས་ལྡོག །དེ་དག་མདུན་དུ་བདག་སོང་སྟེ། །ཆོས་ཀྱི་སྣོད་དུ་འགྱུར་བར་བགྱི། །
ལས་ནི་བདག་ གིར་བྱའོ་ཞེས། །སྡུག་བསྔལ་ཚོར་བ་མི་ཟད་པ། །དེ་ལ་ཐབས་མཁས་
ཐུགས་རྗེ་དང་། །ལྡན་ཡང་གསོ་བྱ་མིན་ཞེས་གསུངས། ཁྱོད་ཀྱིས་གསོ་བྱ་མ་ཡིན་པ། །དེ་
དག་དྲུང་དུ་བདག་སོང་སྟེ། །སྡུག་བསྔལ་བསྐྱབ་པར་མ་ནུས་ཀྱང་། །དེ་ཡི་སྡུག་གྲོགས་
བྱེད་པར་ཤོག །སེམས་ཅན་རྣམས་ལ་ཕན་དཀའ་ཞིང་། །ཕན་པར་བྱས་ཀྱང་མགུ་དཀའ་
-228



ཕྱོགས་བཅུའི་སངས་རྒྱས་འཕྲིན་ཞུ།
པམོད། །གལ་ཏེ་ཕན་པར་མ་གྱུར་ཀྱང་། །དེ་ལ་བརྩེ་བས་སྟོན་པར་ཤོག །ཉི་མ་ཤིན་ཏུ་འོད་
གསལ་ཡང་། །མིག་དང་བྲལ་ལ་གསལ་མི་ནུས། །རིན་ཆེན་འབྱུང་ཁུངས་བཟང་པོ་ཡང་། །
འབད་རྩོལ་མེད་པར་ཐོབ་པར་དཀའ། །ཕན་པར་བྱེད་པའི་སྨན་པ་ལ། །འབྱུང་པོས་ཟིན་
པ་ཤིན་ཏུ་ཁྲོ། །ཐུགས་རྗེ་མངའ་བ་ཁྱོད་བཞུགས་ཀྱང་། །སྡིག་ཅན་རྣམས་ཀྱིས་མཐོང་བར་
དཀའ། །རང་ཉིད་མུན་ཁུངས་ཞུགས་ནས་ནི། །ཉི་མའི་འོད་ལ་ཁང་བ་ལྟར། །དེ་བཞིན་
སྡིག་པའི་ཁུངས་ཞུགས་ནས། །ཕན་མཛད་ཁྱོད་ལ་འཁང་བར་ཟད། །དེ་འདྲའི་བླུན་པོ་
གཟིགས་ནས་ནི། །མགོན་པོ་རྣམ་འཕྲུལ་བྱེ་བ་བརྒྱས། །རེ་རེའི་མདུན་དུ་བསྐོར་ནས་ནི།།
དེ་དགའ་བ་ཡི་ཆོས་བསྟན་ནས། །སྡུག་བསྔལ་ཐམས་ཅད་བསལ་དུ་གསོལ། །བདག་ཀྱང་
ཁྱེད་ཀྱིས་མ་བསྒྲལ་བའི། །འགྲོ་བ་གང་དག་མཆིས་པ་དེར། །སངས་རྒྱས་ཀུན་གྱི་ཕྲིན་
ལས་པས། །ལྷག་པར་གྱུར་ནས་དོན་བྱེད་ཤོག །བདག་གི་ཞུ་བའི་འཕྲིན་ཡིག་འདི། །མ་
བརྗོད་ཀྱང་ནི་ཐུགས་ལ་གསལ། །འོན་ཀྱང་སེམས་ཀྱི་ཟུག་རྔུའི་ཚོགས། །བསལ་ཕྱིར་ཁྱེད་
ལ་ ་འཕྲིན་འདི་ཞུ། །བདག་དང་འདྲ་བའི་ཆོས་སྨྲ་བ། །བདེན་པར་སྨྲས་ན་ཕ་རོལ་ཁྲོ། །
བརྫུན་པས་སྡིག་ཏུ་འགྱུར་དོགས་པ། །དེ་དག་གིས་ཀྱང་འཕྲིན་ཡིག་ལགས། །བདག་ཀྱང་
སྔོན་སྦྱངས་ལས་ཀྱི་འཕེན་པ་ཡིས། །སྙིགས་མའི་དུས་སུ་གངས་རིའི་ཁྲོད་འདིར་སྐྱེས། །
འོན་ཀྱང་ཁྱེད་ཀྱི་ཐུགས་ཀྱིས་རྗེས་བཟུང་བས། །སངས་རྒྱས་བསྟན་ལ་དད་པའི་བློ་གྲོས་
སྐྱེས། །དེ་ལྟ་མོད་ཀྱི་ཁྱོད་ཀྱི་གསུང་བསྒྲུབས་པས། །སྐྱེ་བོ་ཕལ་ཆེར་བདག་ལ་མཉེས་མ་
གྱུར། །འདི་ལ་དགོངས་ལ་ཁྱེད་ཀྱིས་གང་བདེན་པ། །རྣམ་པར་ཕྱེ་སྟེ་འགྲོ་ལ་གསལ་བར་
མཛོད། །བདག་ཀྱང་སྐྱེ་ཞིང་སྐྱེ་བ་ཐམས་ཅད་དུ། །བདེ་བར་གཤེགས་པའི་བསྟན་པ་འཛིན་
པ་དང་། །ཡང་དག་བླ་མ་དམ་པ་མཉེས་བྱེད་ཅིང་། །འགྲོ་བ་ཀུན་གྱི་སྐྱབས་སུ་འགྱུར་བར་
མཛོད། །དགེ་བ་འདི་དང་དགེ་བའི་རྩ་བ་གཞན། །བདག་དང་གཞན་གྱིས་ལེགས་པར་
-229



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གང་བསྒྲུབས་པ། །ཡོད་མེད་ལ་སོགས་དམིགས་པའི་དུག་སྤངས་ཏེ། །ཀུན་མཁྱེན་འགྲོ་
བའི་རྩ་ལག་ཐོབ་པར་ཤོག །ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་
ལ་འཕྲིན་དུ་ཞུ་བ། སྡེ་སྣོད་འཛིན་པ་ས་སྐྱ་པཎྜི་ཏས་སྦྱར་བ་རྫོགས་སོ།། །།
-230



བཤེས་སྤྲིང་།
༄༅། །སུ ཧྲི ད ལེ ཁ ནཱ མ བི ཧ ར ཏི སྨ། །
༄༅། །བཤེས་པའི་སྤྲིང་ཡིག་ཅེས་བྱ་བ་བཞུགས་སོ། །
སློབ་དཔོན་ཀླུ་སྒྲུབ་ཀྱིས་མཛད།
ད༄༅། །རྒྱ་གར་སྐད་དུ། སུ་ཧྲི་ད་ལེ་ཁ། བོད་སྐད་དུ། བཤེས་པའི་སྤྲིང་ཡིག།
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཡོན་ཏན་རང་བཞིན་དགེ་འོས་
བདག་གིས་ནི། །བདེ་བར་གཤེགས་པའི་གསུང་བསྙད་ལས་བྱུང་བའི། །བསོད་ནམས་
འདུན་སླད་འཕགས་པའི་དབྱངས་འདི་དག །ཅུང་ཟད་ཅིག་བསྡེབས་ཁྱོད་ཀྱིས་གསན་པའི་
རིགས། །ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང་། །བགྱིས་པ་ཅི་འདྲའང་རུང་སྟེ་
མཁས་པས་མཆོད། །དེ་བཞིན་བདག་གི་སྙན་ངག་འདི་ངན་ཡང་། །དམ་ཆོས་བརྗོད་ལ་
བརྟེན་སླད་སྨད་མི་བགྱི། །ཐུབ་པ་ཆེན་པོའི་བཀའ་ནི་སྙན་རྒུ་ཞིག །ཁྱོད་ཀྱི་ཐུགས་སུ་ལྟ་
ཡང་ཆུད་མོད་ཀྱི། །རྡོ་ཐལ་ལས་བགྱིས་དགུང་ཟླའི་འོད་ཀྱིས་ནི། །ཆེས་དཀར་ཉིད་དུ་ཅི་སྟེ་
མི་བགྱིད་ལགས། །རྒྱལ་བས་སངས་རྒྱས་ཆོས་དང་དགེ་འདུན་དང༌། །གཏོང་དང་ཚུལ་
ཁྲིམས་ལྷ་རྗེས་དྲན་པ་དྲུག །རབ་ཏུ་བཀའ་སྩལ་དེ་དག་སོ་སོ་ཡི། །ཡོན་ཏན་ཚོགས་ཀྱི་རྗེས་
སུ་དྲན་པར་བགྱི། །དགེ་བའི་ལས་ལམ་བཅུ་པོ་ལུས་དང་ནི། །ངག་དང་ཡིད་ཀྱིས་རྟག་ཏུ་
བསྟེན་བགྱི་ཞིང་། །ཆང་རྣམས་ལས་ལྡོག་དེ་བཞིན་དགེ་བ་ཡི། །འཚོ་བ་ལ་ཡང་མངོན་
པར་དགྱེས་པར་མཛོད། །ལོངས་སྤྱོད་གཡོ་བ་སྙིང་པོ་མེད་མཁྱེན་ནས། །དགེ་སློང་བྲམ་ཟེ་
བཀྲེན་དང་བཤེས་རྣམས་ལ། །སྦྱིན་པ་ཚུལ་བཞིན་སྩལ་བགྱི་ཕ་རོལ་ཏུ། །སྦྱིན་ལས་གཞན་
-231



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པའི་གཉེན་མཆོག་མ་མཆིས་སོ། ཁྱོད་ཀྱིས་ཚུལ་ཁྲིམས་མ་ཉམས་མོད་མི་དམའ། །མ་
འདྲེས་མ་སྦགས་པ་དག་བསྟེན་པར་མཛོད། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་
ཏན་ཀུན་གྱི་གཞི་རྟེན་ལགས་པར་གསུངས། །སྦྱིན་དང་ཚུལ་ཁྲིམས་བཟོད་བརྩོན་བསམ་
གཏན་དང༌། །དེ་བཞིན་ཤེས་རབ་གཞལ་མེད་ཕ་རོལ་ཕྱིན། །འདི་དག་རྒྱས་མཛོད་སྲིད་
པའི་རྒྱ་མཚོ་ཡི། །ཕ་རོལ་ཕྱིན་པ་རྒྱལ་བའི་དབང་པོར་མཛོད། །གང་ལ་ཕ་དང་མ་དག་
མཆོད་བྱེད་པའི། །རིགས་དེ་ཚངས་བཅས་སློབ་དཔོན་བཅས་པའང་ལགས། །དེ་དག་ལ་
མཆོད་གྲགས་པར་འགྱུར་བ་དང་། །སླད་མ་ལ་ཡང་མཐོ་རིས་འགྱུར་བ་ལགས། །འཚེ་དང་
ཆོམ་རྐུན་འཁྲིག་པ་བརྫུན་དང་ནི། །ཆང་དང་དུས་མིན་ཟས་ལ་ཆགས་པ་དང་། །མལ་སྟན་
མཐོ་ལ་དགའ་དང་གླུ་དག་དང་། །གར་དང་ཕྲེང་བའི་ཁྱད་པར་རྣམ་སྤོང་ཞིང་། །དགྲ་བཅོམ་
ཚུལ་ཁྲིམས་རྗེས་སུ་བྱེད་པ་ཡི། །ཡན་ལག་བརྒྱད་པོ་འདི་དག་དང་ལྡན་ན། །གསོ་སྦྱོང་
འདོད་སྤྱོད་ལྷ་ལུས་ཡིད་འོང་བ། །སྐྱེས་པ་བུད་མེད་དག་ལ་སྩོལ་བར་བགྱིད། །སེར་སྣ་
གཡོ་སྒྱུ་ཆགས་དང་སྙོམ་ལས་དང་། །མངོན་པའི་ང་རྒྱལ་འདོད་ཆགས་ཞེ་སྡང་དང་།
རིགས་དང་གཟུགས་དང་ཐོས་པ་ལང་ཚོ་དང་། །དབང་ཐང་ཆེ་བས་རྒྱགས་པ་དགྲ་བཞིན་
གཟིགས། །བག་ཡོད་བདུད་རྩིའི་གནས་ཏེ་བག་མེད་པ། །འཆི་བའི་གནས་སུ་ཐུབ་པས་
བཀའ་སྩལ་ཏེ། །དེ་བས་ཁྱོད་ཀྱིས་དགེ་ཆོས་སྤེལ་སླད་དུ། །གུས་པས་རྟག་ཏུ་བག་དང་
བཅས་པར་མཛོད། །གང་ཞིག་སྔོན་ཆད་བག་མེད་གྱུར་པ་ལ། །ཕྱི་ནས་བག་དང་ལྡན་པར་
གྱུར་དེ་ཡང་། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་
བྱེད་བཞིན། །འདི་ལྟར་བཟོད་མཚུངས་དཀའ་ཐུབ་མ་མཆིས་པས། ཁྱོད་ཀྱིས་ཁྲོ་བའི་གོ་
སྐབས་དབྱེ་མི་བགྱི། ཁྲོ་བ་སྤངས་པས་ཕྱིར་མི་ལྡོག་པ་ཉིད། །འཐོབ་པར་འགྱུར་བར་
སངས་རྒྱས་ཞལ་གྱིས་བཞེས། །བདག་ནི་འདིས་སྤྱོས་འདིས་བཏགས་ཕམ་པར་བྱས། །
-232



བཤེས་སྤྲིང་།
འདི་ཡིས་བདག་ནོར་ཕྲོགས་པར་གྱུར་ཏོ་ཞེས། ཁོན་དུ་འཛིན་པས་འཁྲུག་ལོང་རྣམས་སྐྱེད་
དེ། ཁོན་འཛིན་རྣམ་སྤངས་བདེ་བར་གཉིད་ཀྱིས་ལོག །སེམས་ནི་ཆུ་དང་ས་དང་རྡོ་བ་ལ། །
རི་མོར་བྲིས་པ་དེ་འདྲར་རིག་པར་བགྱི། །དེའི་ནང་ཉོན་མོངས་ཅན་ལ་དང་པོ་ནི། །མཆོག་
སྟེ་ཆོས་འདོད་རྣམས་ལ་ཐ་མ་ལགས། །རྒྱལ་བས་སྙིང་ལ་འབབ་དང་བདེན་པ་དང༌། །
ལོག་པར་སྨྲ་ལྡན་སྐྱེས་བུ་རྣམས་ཀྱི་ནི། །སྦྲང་རྩི་མེ་ཏོག་མི་གཙང་ལྟ་བུའི་ཚིག །རྣམ་གསུམ་
བཀའ་སྩལ་དེ་ལས་ཐ་མ་སྤང་། །སྣང་ནས་སྣང་བའི་མཐར་ཐུག་མུན་པ་ནས། །མུན་པའི་
མཐར་ཐུག་སྣང་ནས་མུན་མཐར་ཐུག །མུན་ནས་སྣང་བའི་མཐར་ཐུག་གང་ཟག་ནི། །བཞི་
སྟེ་དེ་དག་རྣམས་ཀྱི་དང་པོར་མཛོད། །མི་ནི་ཨ་མྲའི་འབྲས་བཞིན་མ་སྨིན་ལ། །སྨིན་པ་དང་
འདྲ་སྨིན་ལ་མ་སྨིན་འདྲ། །མ་སྨིན་མ་སྨིན་པར་སྣང་སྨིན་ལ་ནི། །སྨིན་པར་སྣང་ཞེས་བགྱི་
བ་འདྲར་རྟོགས་མཛོད། །གཞན་གྱི་ཆུང་མ་མི་ལྟ་མཐོང་ན་ཡང་། །ན་ཚོད་མཐུན་པར་མ་
དང་བུ་མོ་དང་། །སྲིང་མོའི་འདུ་ཤེས་བསྐྱེད་བགྱི་ཆགས་གྱུར་ན། །མི་གཙང་ཉིད་དུ་ཡང་
དག་བསམ་པར་བགྱི། །གཡོ་བའི་སེམས་ནི་ཐོས་མཚུངས་བུ་ལྟ་བུར། །གཏེར་བཞིན་སྲོག་
དང་འདྲ་བར་བསྲུང་བགྱི་སྟེ། །གདུག་པ་དུག་དང་མཚོན་དང་དགྲ་བོ་དང༌། །མེ་བཞིན་
འདོད་པའི་བདེ་ལ་ཡིད་འབྱུང་མཛོད། །འདོད་པ་རྣམས་ནི་ཕུང་ཁྲོལ་སྐྱེད་པ་སྟེ། །རྒྱལ་བའི་
དབང་པོས་ཀིམྲའི་འབྲས་འདྲར་གསུངས། །དེ་དག་སྤང་བགྱི་དེ་ཡི་ལྕགས་སྒྲོག་གིས། །
འཁོར་བའི་བཙོན་རར་འཇིག་རྟེན་འདི་དག་བཅིངས། །གང་དག་དབང་པོ་དྲུག་ཡུལ་རྣམས་
ལ་ནི། །རྟག་ཏུ་མི་བརྟན་གཡོ་དང་གང་དག་གཅིག །གཡུལ་ངོར་དགྲ་ཚོགས་ལས་རྒྱལ་དེ་
དག་ལས། །མཁས་རྣམས་དང་པོ་དཔའ་རབ་ལགས་པར་འཚལ། །བུད་མེད་གཞོན་ནུའི་
ལུས་ནི་ལོགས་ཤིག་ཏུ། །དྲི་ང་བ་དང་སྒོ་དགུ་དོད་པ་དང་། །མི་གཙང་ཀུན་སྣོད་འདྲ་བ་ཏུ
དགང་དཀའ་དང་། །པགས་པས་གཡོགས་དང་རྒྱན་ཡང་ལོགས་ཤིག་གཟིགས། །ཇི་ལྟར་
-233



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མཛེ་ཅན་སྲིན་བུས་ཉེན་པ་ནི། །བདེ་བའི་དོན་དུ་མེ་ལ་ཀུན་བསྟེན་ཀྱང་། །ཞི་བར་མི་འགྱུར་
དེ་དང་འདྲ་བར་ནི། །འདོད་པ་རྣམས་ལ་ཆགས་པའང་མཁྱེན་པར་མཛོད། །དོན་དམ་
གཟིགས་པར་བགྱི་སླད་དངོས་རྣམས་ལ། །ཚུལ་བཞིན་ཡིད་ལ་བགྱིད་པ་དེ་གོམས་མཛོད།།
དེ་དང་འདྲ་བར་ཡོན་ཏན་ལྡན་པ་ཡི། །ཆོས་གཞན་འགའ་ཡང་མཆིས་པ་མ་ལགས་སོ། །
སྐྱེས་བུ་རིགས་གཟུགས་ཐོས་དང་ལྡན་རྣམས་ཀྱང་། །ཤེས་རབ་ཚུལ་ཁྲིམས་བྲལ་བ་བཀུར་
མ་ལགས། །དེ་ལྟས་གང་ལ་ཡོན་ཏན་འདི་གཉིས་ལྡན། །དེ་ནི་ཡོན་ཏན་གཞན་དང་བྲལ་
ཡང་མཆོད། །འཇིག་རྟེན་མཁྱེན་པ་རྙེད་དང་མ་རྙེད་དང་། །བདེ་དང་མི་བདེ་སྙན་དང་མི་
སྙན་དང་། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་
པར་མགོ་སྙོམས་མཛོད། ཁྱོད་ཀྱིས་བྲམ་ཟེ་དགེ་སློང་ལྷ་དང་ནི། །མགྲོན་དང་ཡབ་ཡུམ་
དག་དང་བཙུན་མོ་དང་། །འཁོར་གྱི་སླད་དུའང་སྡིག་པ་མི་བགྱི་སྟེ། །དམྱལ་བའི་རྣམ་སྨིན་
སྐལ་ནོད་འགའ་མ་མཆིས། །སྡིག་པའི་ལས་རྣམས་སྤྱད་པ་འགའ་ཡང་ནི། །དེ་ཡི་མོད་ལ་
མཚོན་བཞིན་མི་གཅོད་ཀྱང་། །འཆི་བའི་དུས་ལ་བབ་ན་སྡིག་པ་ཡི། །ལས་ཀྱི་འབྲས་བུ་
གང་ལགས་མངོན་པར་འགྱུར། །དད་དང་ཚུལ་ཁྲིམས་ཐོས་དང་གཏོང་བ་དང་། །དྲི་མེད་ངོ་
ཚ་ཤེས་དང་ཁྲེལ་ཡོད་དག །ཤེས་རབ་ནོར་བདུན་ལགས་པར་ཐུབ་པས་གསུངས། །ནོར་
གཞན་ཕལ་པ་དོན་མ་མཆིས་རྟོགས་མཛོད། །རྒྱན་པོ་འགྱེད་དང་འདུས་ལ་ལྟ་བ་དང་། །ལེ་
ལོ་སྡིག་པའི་གྲོགས་ལ་བརྟེན་པ་དང་། །ཆང་དང་མཚན་མོ་རྒྱུ་བ་ངན་སོང་བ། །གྲགས་པ་
ཉམས་པར་འགྱུར་བ་དེ་དྲུག་སྤོང་། །ནོར་རྣམས་ཀུན་གྱི་ནང་ན་མཆོག་ཤེས་པ། །རབ་
མཆོག་ལགས་པར་ལྷ་མིའི་སྟོན་པས་གསུངས། །ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་
ན། །ནོར་མི་བདོག་ཀྱང་ཡང་དག་འབྱོར་པ་ལགས། །དེས་པ་བདོག་མང་ཇི་ལྟར་སྡུག་
བསྔལ་བ། །འདོད་པ་ཆུང་རྣམས་དེ་ལྟ་མ་ལགས་ཏེ། །ཀླུ་མཆོག་རྣམས་ལ་མགོ་བོ་ཇི་སྙེད་བྱ
-234



བཤེས་སྤྲིང་།
པ། །དེ་ལས་བྱུང་བའི་སྡུག་བསྔལ་དེ་སྙེད་དོ། །རང་བཞིན་དགྲར་འབྲེལ་གཤེད་མ་ལྟ་བུ་
དང་། ཁྱིམ་ཐབས་བརྙས་བགྱིད་རྗེ་མོ་ལྟ་བུ་དང་། །ཆུང་ངུའང་རྐུ་བ་ཆོམ་རྐུན་ལྟ་བུ་ཡི། །
ཆུང་མ་གསུམ་པོ་དེ་དག་རྣམ་པར་སྤོང་། །སྲིང་མོ་ལྟ་བུར་རྗེས་མཐུན་གང་ཡིན་དང་། །
མཛའ་མོ་བཞིན་དུ་སྙིང་ལ་འབབ་པ་དང་། །མ་བཞིན་ཕན་པར་འདོད་དང་བྲན་མོ་བཞིན།།
དབང་གྱུར་གང་ཡིན་རིགས་ཀྱི་ལྷ་བཞིན་བཀུར། ཁ་ཟས་སྨན་དང་འདྲ་བར་རིག་པ་ཡིས།།
འདོད་ཆགས་ཞེ་སྡང་མེད་པར་བསྟེན་བགྱི་སྟེ། །རྒྱགས་ཕྱིར་མ་ལགས་བསྙེམ་པའི་ཕྱིར་མ་
ལགས། །མཚག་ཕྱིར་མ་ལགས་ལུས་གནས་འབའ་ཞིག་ཕྱིར། །རིག་པའི་བདག་ཉིད་ཉིན་
པར་མཐའ་དག་དང་། །མཚན་མོའི་ཐུན་གྱི་སྟོད་སྨད་བཟླས་ནས་ནི། །མནལ་ཚེའང་འབྲས་
བུ་མེད་པར་མི་འགྱུར་བར། །དྲན་དང་ལྡན་པར་དེ་དག་བར་དུ་མནོལ། །བྱམས་དང་སྙིང་
རྗེ་དག་དང་དགའ་བ་དང་། །བཏང་སྙོམས་རྟག་ཏུ་ཡང་དག་སྒོམ་མཛོད་ཅིག །གོང་མ་
བརྙེས་པར་མ་གྱུར་དེ་ལྟ་ནའང་། །ཚངས་པའི་འཇིག་རྟེན་བདེ་བ་ཐོབ་པར་འགྱུར། །འདོད་
སྤྱོད་དགའ་དང་བདེ་དང་སྡུག་བསྔལ་དག །རྣམ་པར་སྤངས་པའི་བསམ་གཏན་བཞི་པོ་
ཡིས། །ཚངས་དང་འོད་གསལ་དག་དང་དགེ་རྒྱས་དང་། །འབྲས་བུ་ཆེ་ལྷ་རྣམས་དང་སྐལ་
མཉམ་ཐོབ། །རྟག་དང་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་
བྱུང་བའི་ལས། །དགེ་དང་མི་དགེ་རྣམ་ལྔ་ཆེན་པོ་སྟེ། །དེ་བས་དགེ་བ་སྤྱོད་ལ་བརྩོན་པར་
བགྱི། །ལན་ཚྭ་སྲང་འགས་ཆུ་ནི་ཉུང་ངུ་ཞིག །རོ་སྒྱུར་བགྱིད་ཀྱི་གངྒཱའི་ཀླུང་མིན་ལྟར། །དེ་
བཞིན་སྡིག་པའི་ལས་ནི་ཆུང་ངུ་ཡང་། །དགེ་བའི་རྩ་བ་ཡངས་ལ་མཁྱེན་པར་བགྱི། །རྒོད་
དང་འགྱོད་དང་གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་ཚོམ་སྟེ།།
སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་མཁྱེན་པར་
མཛོད། །དད་དང་བརྩོན་འགྲུས་དག་དང་དྲན་པ་དང་། །ཏིང་འཛིན་ཤེས་རབ་ཆོས་མཆོག་
-235



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
,ལྔ་ཉིད་དེ། །འདི་ལ་མངོན་བརྩོན་མཛོད་ཅིག་འདི་དག་ནི། །སྟོབས་དབང་ཞེས་བགྱི་རྩེ་
མོར་གྱུར་པའང་ལགས། །ན་རྒ་འཆི་སྡུག་བྲལ་དང་དེ་བཞིན་དུ། །ལས་ནི་བདག་གིར་བྱས་
པས་མ་འདས་ཞེས། །དེ་ལྟར་ཡང་དང་ཡང་དུ་སེམས་པ་ནི། །དེ་ཡི་གཉེན་པོའི་སྒོ་ནས་
རྒྱགས་མི་འགྱུར། །གལ་ཏེ་མཐོ་རིས་ཐར་པ་མངོན་བཞེད་ན། །ཡང་དག་ལྟ་ལ་གོམས་པ་
ཉིད་དུ་མཛོད། །གང་ཟག་ལོག་པར་ལྟ་བས་ལེགས་སྤྱད་ཀྱང་། །ཐམས་ཅད་རྣམ་པར་སྨིན་
པ་མི་བཟད་ལྡན། །མི་ནི་ཡང་དག་ཉིད་དུ་མི་བདེ་ཞིང་། །མི་རྟག་བདག་མེད་མི་གཙང་རིག་
པར་བགྱི། །དྲན་པ་ཉེ་བར་མ་བཞག་རྣམས་ཀྱིས་ནི། །ཕྱིན་ཅི་ལོག་བཞིར་ལྟ་བ་ཕུང་ཁྲོལ་
བ། །གཟུགས་ནི་བདག་མ་ཡིན་ཞེས་གསུངས་ཏེ་བདག །གཟུགས་དང་ལྡན་མིན་གཟུགས་
ལ་བདག་གནས་མིན། །བདག་ལ་གཟུགས་མི་གནས་ཏེ་དེ་བཞིན་དུ། །ཕུང་པོ་ལྷག་མ་
བཞི་ཡང་སྟོང་རྟོགས་བགྱི། །ཕུང་པོ་འདོད་རྒྱལ་ལས་མིན་དུས་ལས་མིན། །རང་བཞིན་
ལས་མིན་ངོ་བོ་ཉིད་ལས་མིན། །དབང་ཕྱུག་ལས་མིན་རྒྱུ་མེད་ཅན་མིན་ཏེ། །མི་ཤེས་ལས་
དང་སྲེད་ལས་བྱུང་རིག་མཛོད། །ཚུལ་ཁྲིམས་བརྟུལ་ཞུགས་མཆོག་འཛིན་རང་ལུས་ལ། །
ཕྱིན་ཅི་ལོག་པར་ལྟ་དང་ཐེ་ཚོམ་སྟེ། །ཀུན་ཏུ་སྦྱོར་བ་འདི་གསུམ་ཐར་པ་ཡི། །གྲོང་ཁྱེར་སྒོ་
འགེགས་ལགས་པར་མཁྱེན་པར་གྱིས། །ཐར་པ་བདག་ལ་རག་ལས་འདི་ལ་ནི། །གཞན་
གྱིས་གྲོགས་བགྱིར་ཅི་ཡང་མ་མཆིས་པས། །ཐོས་དང་ཚུལ་ཁྲིམས་བསམ་གཏན་ལྡན་པ
ཡིས། །བདེན་པ་རྣམ་པ་བཞི་ལ་འབད་པར་མཛོད། །ལྷག་པའི་ཚུལ་ཁྲིམས་ལྷག་པའི་ཤེས་
རབ་དང་། །ལྷག་པའི་སེམས་ལ་རྟག་ཏུ་བསླབ་པར་བགྱི། །བསླབ་པ་བརྒྱ་རྩ་ལྔ་བཅུ་ལྷག་
ཅིག་ནི། །གསུམ་པོ་འདི་ནང་ཡང་དག་འདུ་བར་འགྱུར། །དབང་ཕྱུག་ལུས་གཏོགས་དྲན་པ་
བདེ་གཤེགས་ཀྱིས། །བགྲོད་པ་གཅིག་པའི་ལམ་དུ་ཉེ་བར་བསྟན། །དེ་ནི་བསྒྲིམས་ནས་
མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར། །ཚེ་ནི་གནོད་ལ
-236



བཤེས་སྤྲིང་།
མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་ན། །དབུགས་རྔུབ་དབུགས་
འབྱུང་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་ནི་ངོ་མཚར་ཆེ། །ལུས་མཐའ་
ཐལ་བ་མཐར་སྐམ་མཐར་འདྲུལ་ཞིང་། །ཐ་མར་མི་གཙང་སྙིང་པོ་མ་མཆིས་པ། །རྣམ་པར་
འཇིག་དེངས་མྱགས་པར་འགྱུར་བ་སྟེ། །སོ་སོར་འགྱེས་ཆོས་ཅན་དུ་མཁྱེན་པར་མཛོད། །
ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་བསྲེགས་པའི་ལུས་ཅན་འདི་དག་ཀྱང་། །
ཐལ་བ་ཡང་ནི་ལུས་པར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །དེ་ལྟར་
འདི་ཀུན་མི་རྟག་བདག་མེད་དེ། །སྐྱབས་མེད་མགོན་མེད་གནས་མེད་དེ་སླད་དུ། །འཁོར་
བ་ཆུ་ཤིང་སྙིང་པོ་མེད་པ་ལས། །མི་མཆོག་ཁྱོད་ཀྱིས་ཐུགས་ནི་དབྱུང་བར་མཛོད། །རྒྱ་མཚོ་
གཅིག་གནས་གཉའ་ཤིང་བུ་ག་དང་། །རུས་སྦལ་ཕྲད་པ་བས་ཀྱང་དུད་འགྲོ་ལས། །མི་
ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤྱོད་པས་དེ་འབྲས་མཆིས་པར་
མཛོད། །གང་ཞིག་གསེར་སྣོད་རིན་ཆེན་སྤྲུས་པ་ཡིས། །ངན་སྐྱུགས་འཕྱག་པར་བགྱིད་པ་
དེ་བས་ནི། །གང་ཞིག་མི་རུ་སྐྱེས་ནས་སྡིག་པ་དག །བགྱིད་པ་དེ་ནི་ཆེས་རབ་
ལགས། །མཐུན་པར་གྱུར་པའི་ཡུལ་ན་གནས་པ་དང་། །སྐྱེས་བུ་དམ་པ་ལ་ནི་བསྟེན་
དང༌། །བདག་ཉིད་ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་བཞི་ནི་
ཁྱོད་ལ་མངའ། །དགེ་བའི་བཤེས་གཉེན་བསྟེན་པ་ཚངས་པར་སྤྱོད། །ཡོངས་སུ་རྫོགས་
པར་ཐུབ་པས་གསུངས་དེའི་ཕྱིར། །སྐྱེས་བུ་དམ་པ་བསྟེན་བགྱི་རྒྱལ་བ་ལ། །བརྟེན་ནས་
རབ་ཏུ་མང་པོས་ཞི་བ་ཐོབ། །ལོག་པར་ལྟ་བ་འཛིན་དང་དུད་འགྲོ་དང་། །ཡི་དྭགས་ཉིད་
དང་དམྱལ་བར་སྐྱེ་བ་དང་། །རྒྱལ་བའི་བཀའ་མེད་པ་དང་མཐའ་འཁོབ་ཏུ། །ཀླ་ཀློར་སྐྱེ་
དང་གླེན་ཞིང་ལྐུགས་པ་ཉིད། །ཚེ་རིང་ལྷ་ཉིད་གང་ཡང་རུང་བར་ནི། །སྐྱེ་བ་ཞེས་བགྱི་མི
ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་པ་རྙེད་ནས་ནི། །སྐྱེ་བ་བཟློག་པའི་སླད་དུ་རབ་བླུན་པ་
པ་
-237



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
འབད་པར་མཛོད། །དེས་པ་འདོད་པས་ཕོངས་དང་འཆི་བ་དང་། །ན་དང་རྒ་སོགས་སྡུག་
བསྔལ་དུ་མ་ཡི། །འབྱུང་གནས་འཁོར་བ་ལ་ནི་སྐྱོ་མཛད་ཅིང་། །འདི་ཡི་ཉེས་པའི་ཤས་
ཀྱང་གསན་པར་མཛོད། །ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་དག་བཤེས་
ཉིད་དང་། །བཟློག་པ་ཉིད་དུ་མཆི་བས་དེ་སླད་དུ། །འཁོར་བ་དག་ན་ངེས་པ་འགའ་མ་
མཆིས། །རེ་རེས་རྒྱ་མཚོ་བཞི་བས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་
རྗེས་སུ་འབྲང་བའི་འཁོར་བ་པས། །དེ་བས་ཆེས་མང་ཉིད་ཅིག་བཏུང་འཚལ་ལོ། །རེ་
རེའང་བདག་ཉིད་རུས་པའི་ཕུང་པོ་ནི། །ལྷུན་པོ་མཉམ་པ་སྙེད་ཅིག་འདས་གྱུར་ཏེ། །མ་ཡི་
ཐུག་མཐའ་རྒྱ་ཤུག་ཚི་གུ་ཙམ། །རི་ལུར་བགྲངས་ཀྱང་ས་ཡིས་ལང་མི་འགྱུར། །བརྒྱ་བྱིན་
འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྷུང་། །འཁོར་
ལོས་སྒྱུར་བ་ཉིད་དུ་གྱུར་ནས་ཀྱང་། །འཁོར་བ་དག་ཏུ་ཡང་བྲན་ཉིད་དུ་འགྱུར། །མཐོ་རིས་
བུ་མོའི་ནུ་མ་རྒྱས་པ་ལ། །རེག་པའི་བདེ་བ་ཡུན་རིང་མྱངས་ནས་སླར། །དམྱལ་བར་འཐག་
གཅོད་དབད་པའི་འཕྲུལ་འཁོར་གྱི། །རེག་པ་ཤིན་ཏུ་མི་ཟད་བསྟེན་འཚལ་ལོ། །རྐང་བའི་
རེག་པས་ནེམས་པར་བདེ་བཟོད་པ། །ལྷུན་པོའི་སྤོ་ལ་ཡུན་རིང་གནས་ནས་ནི། །སླར་ཡང་
མེ་མུར་རོ་མྱག་རྒྱུ་བ་ཡི། །སྡུག་བསྔལ་མི་ཟད་ཕོག་སྙམ་བགྱིད་འཚལ་ལོ། །མཐོ་རིས་བུ་
མོས་འབྲོངས་ཤིང་དགའ་བ་དང་། །རྣམ་པར་མཛེས་ཚལ་སོན་པར་རྩེས་ནས་སླར། །
འདབ་མ་རལ་གྲི་འདྲ་ཚལ་ནགས་རྣམས་ཀྱིས། །རྐང་ལག་རྣ་བ་སྣ་གཅོད་འཐོབ་པར་
འགྱུར། །དལ་གྱིས་འབབ་པ་ལྷ་ཡི་བུ་མོ་ནི། །གདོང་མཛེས་གསེར་གྱི་པདྨ་ལྡན་ཞུགས་
ནས། །སླར་ཡང་དམྱལ་བའི་ཆུ་བོ་རབ་མེད་པར། །ཚྭ་སྒོ་བཟོད་བརླག་ཆུ་ཚན་འཇུག་
འཚལ་ལོ། །ལྷ་ཡུལ་འདོད་བདེ་ཤིན་ཏུ་ཆེན་པོ་དང་། །ཚངས་ཉིད་ཆགས་བྲལ་བདེ་བ་ཐོབ་
ནས་སླར། །མནར་མེད་མེ་ཡི་བུད་ཤིང་གྱུར་པ་ཡི། །སྡུག་བསྔལ་རྒྱུན་མི་ཆད་པ་བསྟེན་
-238



བཤེས་སྤྲིང་།
འཚལ་ལོ། །ཉི་མ་ཟླ་བ་ཉིད་ཐོབ་རང་ལུས་ཀྱི། །འོད་ཀྱིས་འཇིག་རྟེན་མཐའ་དག་སྣང་བྱས་
ཏེ། །སླར་ཡང་མུན་ནག་སྨག་ཏུ་ཕྱིན་གྱུར་ནས། །རང་གི་ལག་པ་བརྐྱང་བའང་མི་མཐོང་
འགྱུར། །དེ་ལྟར་ནོངས་པར་འགྱུར་འཚལ་བསོད་ནམས་ནི། །རྣམ་གསུམ་མར་མེའི་སྣང་བ་
རབ་བཞེས་ཤིག །གཅིག་པུ་ཉི་མ་ཟླ་བས་མི་བརྫི་བའི། །མུན་ནག་མཐའ་ཡས་ནང་དུ་
འཇུག་འཚལ་ལོ། །སེམས་ཅན་ཉེས་པར་སྤྱད་པ་སྤྱོད་རྣམས་ལ། །ཡང་སོས་ཐིག་ནག་རབ་
ཏུ་ཚ་བ་དང་། །བསྡུས་འཇོམས་ངུ་འབོད་མནར་མེད་ལ་སོགས་པའི། །དམྱལ་བ་རྣམས་སུ་
རྟག་ཏུ་སྡུག་བསྔལ་འགྱུར། ཁ་ཅིག་ཏིལ་བཞིན་འཚིར་ཏེ་དེ་བཞིན་གཞན། །ཕྱེ་མ་ཞིབ་མོ་
བཞིན་དུ་ཕྱེ་མར་རློག །ཁ་ཅིག་སོག་ལེས་འདྲ་སྟེ་དེ་བཞིན་གཞན། །སྟ་རེ་མི་བཟད་སོ་རྣོན་
རྣམས་ཀྱིས་གཤགས། །དེ་བཞིན་གཞན་དག་ཁྲོ་ཆུ་བཞུས་པ་ཡི། ཁུ་བ་འབར་བ་འཁྲིགས་
པ་ལྡུད་པར་བགྱིད། ཁ་ཅིག་ལྕགས་ཀྱི་གསལ་ཤིང་རབ་འབར་བ། །ཚེར་མ་ཅན་ལ་ཀུན་དུ་
རྒྱུད་པར་བགྱིད། ཁ་ཅིག་ལྕགས་ཀྱི་མཆེ་བ་ལྡན་པའི་ཁྱི། །གཏུམ་པོས་དབད་ཅིང་ལག་པ་
གནམ་དུ་བསྒྲེང་། །དབང་མེད་གཞན་དག་ལྕགས་མཆུ་རྣོན་པོ་དང་། །སེན་མོ་མི་ཟད་ལྡན
པའི་ཁུ་རྣམས་འཐོག །ཁ་ཅིག་སྲིན་བུ་སྦྱར་བ་སྣ་ཚོགས་དང་། །ཤ་སྦྲང་སྦྲང་མ་ནག་པོ་ཁྲི་
ཕྲག་དག །རེག་ན་མི་ཟད་རྨ་སྲོལ་ཆེར་འབྱིན་པས། །ཟ་བར་བགྱིད་ཅིང་འགྲེ་ལྡོག་སྨེ་
སྔགས་འདོན། ཁ་ཅིག་མདག་མེ་འབར་བའི་ཚོགས་སུ་ནི། །རྒྱུན་མི་ཆད་པར་རབ་བསྲེགས་
ཁ་ཡང་བགྲད། ཁ་ཅིག་ལྕགས་ལས་བྱས་པའི་ཟངས་ཆེན་དུ། །སྤྱིའུ་ཚུགས་འབྲས་ཀྱི་ཅུང་
འཕེང་བཞིན་དུ་འཚེད། །སྡིག་ཅན་དབུགས་འབྱུང་འགགས་པ་ཙམ་ཞིག་གི །དུས་ཀྱིས་བར་
དུ་ཆོད་རྣམས་དམྱལ་བ་ཡི། །སྡུག་བསྔལ་གཞལ་ཡས་ཐོས་ནས་རྣམ་སྟོང་དུ། །མི་འཇིགས་
གང་ལགས་རྡོ་རྗེའི་རང་བཞིན་ནོ། །དམྱལ་བ་བྲིས་པ་མཐོང་དང་ཐོས་པ་དང་། །དྲན་དང་
བཀླགས་དང་གཟུགས་སུ་བགྱིས་རྣམས་ཀྱང་། །འཇིགས་པ་སྐྱེད་པར་འགྱུར་ན་མི་བཟད་
-239



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པའི། །རྣམ་སྨིན་ཉམས་སུ་མྱོང་ན་སྨོས་ཅི་འཚལ། །བདེ་བ་ཀུན་གྱི་ནང་ན་སྲེད་ཟད་པ། །
བདེ་བའི་བདག་པོར་བགྱིད་པ་ཇི་ལྟ་བར། །དེ་བཞིན་སྡུག་བསྔལ་ཀུན་གྱི་ནང་ན་ནི། །
མནར་མེད་དམྱལ་བའི་སྡུག་བསྔལ་རབ་མི་ཟད། །འདི་ན་ཉིན་གཅིག་མདུང་ཐུང་སུམ་བརྒྱ་
ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་
ཆུང་ངུ་ལའང་། །འོལ་ཡང་མི་བགྱི་ཆར་ཡང་མི་ཕོད་དོ། །དེ་ལྟར་སྡུག་བསྔལ་ཤིན་ཏུ་མི་
ཟད་ལོ། །བྱེ་བ་ཕྲག་བརྒྱར་ཉམས་སུ་མྱོང་ཡང་ནི། །ཇི་སྲིད་མི་དགེ་དེ་ཟད་མ་གྱུར་པ། །དེ་
སྲིད་སྲོག་དང་འབྲལ་བར་མི་འགྱུར་རོ། །མི་དགེའི་འབྲས་འདི་རྣམས་ཀྱི་ས་བོན་ནི། །ལུས་
ངག་ཡིད་ཀྱིས་ཉེས་སྤྱད་ཁྱོད་ཀྱིས་ནི། །ཅི་ནས་དེ་རྡུལ་ཙམ་ཡང་མ་མཆིས་པ། །དེ་ལྟར་
ཉིད་ཀྱི་རྩལ་གྱིས་འབད་པར་མཛོད། །དུད་འགྲོའི་སྐྱེ་གནས་ན་ཡང་གསོད་པ་དང་། །
བཅིངས་དང་བརྡེག་སོགས་སྡུག་བསྔལ་སྣ་ཚོགས་པ། །ཞི་འགྱུར་དགེ་བ་སྤངས་པ་རྣམས་
ལ་ནི། །གཅིག་ལ་གཅིག་ཟ་ཤིན་ཏུ་མི་བཟད་པ། ཁ་ཅིག་མུ་ཏིག་བལ་དང་རུས་པ་ཁྲག །
ཤ་དང་པགས་པའི་ཆེད་དུ་འཆི་བར་འགྱུར། །དབང་མེད་གཞན་དག་རྡོག་པ་ལག་པ་དང༌།།
ལྕག་དང་ལྕགས་ཀྱུ་གདབ་པས་བཏབ་སྟེ་བཀོལ། །ཡི་དྭགས་ན་ཡང་འདོད་པས་ཕོངས་པ་
ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །བཀྲེས་སྐོམ་གྲང་དྲོ་ངལ དང་
འཇིགས་པ་ཡིས། །བསྐྱེད་པ་ཤིན་ཏུ་མི་ཟད་བསྟེན་འཚལ་ལོ། ཁ་ཅིག་ཁ་ནི་ཁབ་ཀྱི་མིག་
ཙམ་ལ། །ལྟོ་བ་རི་ཡི་གཏོས་ཙམ་བཀྲེས་པས་ཉེན། །མི་གཙང་གྱི་ནར་བོར་བ་ཅུང་ཟད་
ཀྱང་། །འཚལ་བའི་མཐུ་དང་ལྡན་པ་མ་ལགས་སོ། ཁ་ཅིག་པགས་རུས་ལུས་ཤིང་གཅེར་བུ་
སྟེ། །ཏ་ལའི་ཡང་ཏོག་བསྐམས་པ་ལྟ་བུ་ལགས། ཁ་ཅིག་མཚན་ཞིང་ཁ་ནས་འབར་བ་བ་སྟེ།།
ཟས་སུ་འབར་བའི་ཁར་བབས་བྱེ་མ་འཚལ། །སྨད་རིགས་འགའ་ནི་རྣག་དང་ཕྱི་ས་དང༌།
ཁྲག་སོགས་མི་གཙང་བ་ཡང་མི་རྙེད་དེ། །ཕན་ཚུན་གདོང་དུ་འཚོག་ཅིང་མགྲིན་པ་ནས། །བ
-240



བཤེས་སྤྲིང་།
ལྔ་བ་བྱུང་བ་སྨིན་པའི་རྣག་འཚལ་ལོ། །ཡི་དྭགས་རྣམས་ལ་སོས་ཀའི་དུས་སུ་ནི། །ཟླ་
བའང་ཚ་ལ་དགུན་ནི་ཉི་མའང་གྲང་། །ལྗོན་ཤིང་འབྲས་བུ་མེད་འགྱུར་འདི་དག་གིས།པ། །
བལྟས་པ་ཙམ་གྱིས་ཀླུང་ཡང་བསྐམ་པར་འགྱུར། །བར་ཆད་མེད་པར་སྡུག་བསྔལ་བསྟེན་
གྱུར་པ། །ཉེས་པར་སྤྱད་པའི་ལས་ཀྱི་ཞགས་པ་ནི། །སྲ་བས་བཅིངས་པའི་ལུས་ཅན་ཁ་
ཅིག་ལོ། །ལྔ་སྟོང་དག་དང་ཁྲིར་ཡང་འཆི་མི་འགྱུར། །དེ་ལྟར་ཡི་དྭགས་རྣམས་ཀྱིས་སྣ་
ཚོགས་པའི། །སྡུག་བསྔལ་རོ་གཅིག་ཐོབ་པ་གང་ལགས་པ། །དེ་ཡི་རྒྱུ་ནི་སྐྱེ་བོ་འཇུངས་
དགའ་བ། །སེར་སྣ་འཕགས་མིན་ལགས་པར་སངས་རྒྱས་གསུངས། །མཐོ་རིས་ན་ཡང་
བདེ་ཆེན་དེ་དག་གི །འཆི་འཕོའི་སྡུག་བསྔལ་ཉིད་ནི་དེ་བས་ཆེ། །དེ་ལྟར་བསམས་ནས་ཡ་
རབས་རྣམས་ཀྱིས་ནི། །ཟད་འགྱུར་མཐོ་རིས་སླད་དུ་སྲེད་མི་བགྱི། །ལུས་ཀྱི་ཁ་དོག་མི་
སྡུག་འགྱུར་བ་དང་། །སྟན་ལ་མི་དགའ་མེ་ཏོག་ཕྲེང་རྙིང་དང་། །གོས་ལ་དྲི་མ་ཆགས་དང་
ལུས་ལས་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྔོན་
བགྱིད་འཆི་ལྟས་ལྔ། །ལྷ་ཡུལ་གནས་པའི་ལྷ་རྣམས་ལ་འབྱུང་སྟེ། །ས་སྟེང་མི་རྣམས་འཆི་
བར་འགྱུར་བ་དག །སྒྲོན་པར་བྱེད་པའི་འཆི་ལྟས་རྣམས་དང་འདྲ། །ལྷ་ཡི་འཇིག་རྟེན་དག་
ནས་འཕོས་པ་ལ། །གལ་ཏེ་དགེ་བའི་ལྷག་མ་འགའ་མེད་ན། །དེ་ནས་དབང་མེད་དུད་འགྲོ་
ཡི་དྭགས་དང་། །དམྱལ་བར་གནས་པ་གང་ཡང་རུང་བར་འགྱུར། །ལྷ་མིན་དག་ནའང་རང་
བཞིན་གྱིས་ལྷ་ཡི། །དཔལ་ལ་སྣང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ཡང་
འགྲོ་བ་ཡི། །སྒྲིབ་པས་བདེན་པ་མཐོང་བ་མ་མཆིས་སོ། །འཁོར་བ་དེ་འདྲ་ལགས་པས་ལྷ་
མི་དང་། །དམྱལ་བ་ཡི་དྭགས་དུད་འགྲོ་རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི།།
གནོད་པ་དུ་མའི་སྣོད་གྱུར་ལགས་མཁྱེན་མཛོད། །མགོའམ་གོས་ལ་གློ་བུར་མེ་ཤོར་ན། །
དེ་དག་བཟློག་ཕྱིར་བགྱི་བ་བཏང་ནས་ཀྱང་། །ཡང་སྲིད་མེད་པར་བགྱི་སླད་འབད་འཚལ་
-241



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཏེ། །དེ་བས་ཆེས་མཆོག་དགོས་པ་གཞན་མ་མཆིས། །ཚུལ་ཁྲིམས་དག་དང་བསམ་གཏན་
ཤེས་རབ་ཀྱིས། །མྱ་ངན་འདས་ཞི་དུལ་བ་དྲི་མེད་པའི། །གོ་འཕང་མི་རྒ་མི་འཆི་ཟད་མི་
འཚལ། །ས་ཆུ་མེ་རླུང་ཉི་ཟླ་བྲལ་ཐོབ་མཛོད། །དྲན་དང་ཆོས་རབ་འབྱེད་དང་བརྩོན་འགྲུས་
དང༌། །དགའ་དང་ཤིན་ཏུ་སྦྱངས་དང་ཏིང་འཛིན་དང་། །བཏང་སྙོམས་འདི་བདུན་བྱང་ཆུབ་
ཡན་ལག་སྟེ། །མྱ་ངན་འདས་ཐོབ་བགྱིད་པའི་དགེ་ཚོགས་ལགས། །ཤེས་རབ་མེད་པར་
བསམ་གཏན་ཡོད་མིན་ཏེ། །བསམ་གཏན་མེད་པར་ཡང་ནི་ཤེས་རབ་མེད། །གང་ལ་དེ་
གཉིས་ཡོད་པས་སྲིད་པ་ཡི། །རྒྱ་མཚོ་གནག་རྗེས་ལྟ་བུར་འཚལ་བར་བགྱི། །ལུང་མ་
བསྟན་པ་བཅུ་བཞི་འཇིག་རྟེན་ན། །ཉི་མའི་གཉེན་གྱིས་རབ་གསུངས་གང་དག་ལགས། །
དེ་དག་རྣམས་རྣམས་ལ་བསམ་པར་མི་བགྱི་སྟེ། །དེ་ཡིས་བློ་ནི་ཞི་བར་བགྱིད་མ་ལགས། །མ་རིག་
པ་ལས་ལས་ཏེ་དེ་ལས་ནི། །རྣམ་ཤེས་དེ་ལས་མིང་དང་གཟུགས་རབ་འབྱུང་། །དེ་ལས་སྐྱེ་
མཆེད་དྲུག་སྟེ་དེ་ལས་ནི། །རེག་པ་ཀུན་ཏུ་འབྱུང་བར་ཐུབ་པས་གསུངས། །རེག་པ་ལས་ནི་
ཚོར་བ་ཀུན་འབྱུང་སྟེ། །ཚོར་བའི་གཞི་ལས་སྲེད་པ་འབྱུང་བར་འགྱུར། །སྲེད་ལས་ལེན་པ་
སྐྱེ་བར་འགྱུར་བ་སྟེ། །དེ་ལས་སྲིད་པ་སྲིད་ལས་སྐྱེ་བ་ལགས། །སྐྱེ་བ་ཡོད་ན་མྱ་ངན་ན་རྒ་
དང་། །འདོད་པས་ཕོངས་དང་འཆི་དང་འཇིགས་སོགས་ཀྱི། །སྡུག་བསྔལ་ཕུང་པོ་ཤིན་ཏུ་
ཆེ་འབྱུང་སྟེ། །སྐྱེ་བ་འགགས་པས་འདི་ཀུན་འགག་པར་འགྱུར། །རྟེན་ཅིང་འབྲེལ་བར་
འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ། །གང་གིས་འདི་ནི་ཡང་
དག་མཐོང་བ་དེས། །སངས་རྒྱས་དེ་ཉིད་རིག་པ་རྣམ་མཆོག་མཐོང་། །ཡང་དག་ལྟ་དང་
འཚོ་དང་རྩོལ་བ་དང་། །དྲན་དང་ཏིང་འཛིན་ངག་དང་ལས་མཐའ་དང་། །ཡང་དག་རྟོག་
ཉིད་ལམ་གྱི་ཡན་ལག་བརྒྱད། །འདི་ནི་ཞི་བར་བགྱི་སླད་བསྒོམ་པར་བགྱི། །སྐྱེ་འདི་སྡུག་
བསྔལ་སྲེད་པ་ཞེས་བགྱི་བ། །དེ་ནི་དེ་ཡི་ཀུན་འབྱུང་རྒྱ་ཆེན་ཏེ། །འདི་འགོག་པ་ནི་ཐར་པ་༩
-242



བཤེས་སྤྲིང༌།
.............
ལགས་ཏེ་དེ། །འཐོབ་བགྱིད་འཕགས་ལམ་ཡན་ལག་དེ་བརྒྱད་ལགས། །དེ་ལྟར་འཕགས་
པའི་བདེན་པ་བཞི་པོ་དག །མཐོང་བར་བགྱི་སླད་རྟག་ཏུ་བརྩོན་པར་བགྱི། །པང་ན་དཔལ་
གནས་ཁྱིམ་པ་རྣམས་ཀྱིས་ཀྱང་། །ཤེས་པས་ཉོན་མོངས་ཆུ་བོ་ལས་བརྒལ་གྱི། །གང་དག་
ཆོས་མངོན་བགྱིས་པ་དེ་དག་ཀྱང་། །གནམ་ལས་བབས་པ་མ་ལགས་ལོ་ཏོག་བཞིན། །ས་
རུམ་ནས་འཐོན་མ་ལགས་དེ་དག་སྔོན། །ཉོན་མོངས་རག་ལས་སོ་སོའི་སྐྱེ་བོར་བས། །
བསྙེངས་དང་བྲལ་ལ་མང་དུ་གསོལ་ཅི་འཚལ། །ཕན་པའི་གདམས་ངག་དོན་པོ་འདི་ལགས་
ཏེ། ཁྱོད་ཀྱིས་ཐུགས་དུལ་མཛོད་ཅིག་བཅོམ་ལྡན་གྱིས། །སེམས་ནི་ཆོས་ཀྱི་རྩ་བ་ལགས་
པར་གསུངས། ཁྱོད་ལ་དེ་སྐད་གདམས་པ་གང་ལགས་དེ། །བས་པར་དགེ་སློང་གིས་ཀྱང་
བགྱི་བར་དཀའ། །འདི་ལས་གང་ཞིག་སྤྱོད་པའི་ངོ་བོ་དེའི། །ཡོན་ཏན་བསྟེན་པས་སྐུ་ཚེ་
དོན་ཡོད་མཛོད། །ཀུན་གྱི་དགེ་བ་ཀུན་ལ་ཡི་རང་ཞིང་། །ཉིད་ཀྱིས་ལེགས་པར་སྤྱད་པ་
རྣམ་གསུམ་ཡང་། །སངས་རྒྱས་ཉིད་ཐོབ་བགྱི་སླད་ཡོངས་བསྔོས་ནས། །དེ་ནས་དགེ་བའི་
ཕུང་པོ་འདི་ཡིས་ཁྱོད། །སྐྱེ་བ་དཔག་ཏུ་མེད་པར་ལྷ་མི་ཡི། །འཇིག་རྟེན་ཀུན་གྱི་རྣལ་འབྱོར་
དབང་མཛད་ནས། །འཕགས་པ་སྤྱན་རས་གཟིགས་དབང་སྤྱོད་པ་ཡིས། །འགྲོ་བ་ཉམ་
ཐག་མང་པོ་རྗེས་བཟུང་སྟེ། །འཁྲུངས་ནས་ན་རྒ་འདོད་ཆགས་ཞེ་སྡང་རྣམས། །བསལ་ཏེ་
སངས་རྒྱས་ཞིང་དུ་བཅོམ་ལྡན་འདས། །འོད་དཔག་མེད་དང་འདྲ་བར་འཇིག་རྟེན་གྱི། །
མགོན་པོ་སྐུ་ཚེ་དཔག་ཏུ་མེད་པར་མཛོད། །ཤེས་རབ་ཚུལ་ཁྲིམས་གཏོང་འབྱུང་གྲགས་ཆེན་
དྲི་མ་མེད། །ལྷ་ཡུལ་ནམ་མཁའ་དང་ནི་ས་སྟེང་རྒྱས་མཛད་ནས། །ས་ལ་མི་དང་མཐོ་རིས་
ལྷ་ནི་ན་ཆུང་མཆོག །བདེ་དགས་དགའ་བ་ངེས་པར་རབ་ཏུ་ཞི་མཛད་དེ། །ཉོན་མོངས་ཉམ་
ཐག་སེམས་ཅན་ཚོགས་ཀྱི་འཇིགས་སྐྱེ་དང་། །འཆི་བ་ཞི་མཛད་རྒྱལ་བའི་དབང་པོ་ཉིད་
བརྙེས་ནས། །འཇིག་རྟེན་ལས་འདས་མིང་ཙམ་ཞི་ལ་མི་བསྙེངས་པ། །མི་བགྲེས་ནོངས་པ་
-243



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
མི་མངའི་གོ་འཕང་བརྙེས་པར་མཛོད།། །།
བཤེས་པའི་སྤྲིང་ཡིག་སློབ་དཔོན་འཕགས་པ་ཀླུ་སྒྲུབ་ཀྱིས། མཛའ་བོ་རྒྱལ་པོ་བདེ་སྤྱོད་ལ་བསྐུར་བ་རྫོགས་
སོ། །རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ཞུ་ཆེན་གྱི་ལོ་ཙཱ་བ་བན་དེ་དཔལ་བརྩེགས་ཀྱིས་བསྒྱུར་ཅིང་ཞུས་ཏེ་གཏན་
ལ་ཕབ་པའོ།། །།
༣
-244



སློབ་སྤྲིང་།
༄༅། །སློབ་མ་ལ་སྤྲིངས་པའི་སྤྲིང་ཡིག་བཞུགས་སོ། །
སློབ་དཔོན་ཙནྡྲ་གོ་མིས་མཛད།
པ/༄༅། །རྒྱ་གར་སྐད་དུ། ཤིཀྵ་ལེ་ཁ། བོད་སྐད་དུ། སློབ་མ་ལ་སྤྲིངས་པའི་སྤྲིང་
ཡིག །དཀོན་མཆོག་གསུམ་ལ་ཕྱག་འཚལ་ལོ། །གང་གིས་མཛད་པ་ཤིན་ཏུ་དཀའ་སྤྱད་སྔོན་
བྱུང་བ། །མིའམ་ཅི་དང་ལྷ་མོ་རྣམས་ཀྱིས་རབ་བསྙད་ན། །བདུད་ཀྱི་བུ་མོ་བཞིན་རས་པད་
མའི་ནགས་ཚལ་དག །ད་ལྟར་ཟླ་བའི་ཟེར་གྱིས་ཕོག་པ་བཞིན་དུ་ཟུམ། །བཀྲ་ཤིས་ཡིད་
འོང་ཤིན་ཏུ་རྨད་བྱུང་སྐུ་མངའ་བ། །བསོད་ནམས་ཆུང་ངུའི་སྐྱེ་བོས་མཐོང་བ་རྙེད་དཀའ་བ།།
འཇིག་རྟེན་མངོན་པར་འདོད་པའི་རེ་བ་བསྒྲུབ་པ་གང༌། །ཡིད་བཞིན་ནོར་བུ་ལྟ་བུར་གཞན་
དོན་རོ་གཅིག་སྤྱོད། །གང་ཞིག་རྟག་ཏུ་ཕ་རོལ་བདེ་བས་བདེར་འགྱུར་ཞིང་། །གཞན་དག་
སྡུག་བསྔལ་གྱུར་པས་མཆོག་ཏུ་འོ་བརྒྱལ་བ། །ཐུགས་རྗེ་ཆེན་པོས་ཡོན་ཏན་ཤིན་ཏུ་བསྐྲུན་
པ་གང་། །དེ་ཉིད་རང་གི་བདེ་སྡུག་སྤངས་ཏེ་བཞུགས་པ་ཡིན། །གང་ཞིག་གཞན་གྱི་དོན་དུ་
དབུ་རྣམས་གཅོད་བྱེད་ཀྱང༌། །པདྨ་ལྟ་བུར་དགྱེས་པའི་སྤྱན་འབྱེད་གཟིགས་མཛད་ཅིང་།།
ཉིད་ཀྱི་དོན་དུ་གདུགས་དཀར་གཅིག་གིས་ཁེབས་པ་ལྟའི། །ས་ཡང་རལ་གྲི་སོ་བདར་རྣོན་
པོ་ལྟ་བུར་དགོངས། །ཟླ་བ་ཡར་གྱི་ངོ་ལྟར་ཡོན་ཏན་གསལ་བར་རྫོགས། །ཉེས་པའི་མུན་
པ་སེལ་མཛད་གཅིག་པུ་ཡིད་དུ་འོང་། །འཇིག་རྟེན་ཕན་ལ་བརྩོན་པ་རབ་ཏུ་གསལ་བ་བྱུང་།།
དེ་ཤར་ཟླ་བ་བཞིན་དུ་འགྲོ་བ་བསིལ་བར་མཛད། །བསྟན་པ་རིན་ཆེན་མཆོག་ལྟར་བཟང་
ལ་འཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། །ཆེན་པོ་རྣམས་
-245



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཀྱི་གཙུག་གི་རྒྱན་བཞིན་གུས་མནོས་ནས། །ས་ཡི་སྟེང་ན་གནས་པའི་རབ་རིབ་སེལ་བར་
མཛད། །ཆོས་ཀྱི་སྤྲིན་དེ་ཕན་པ་མཛད་པའི་དོན་དུ་གཡོས། །ཆོས་ཀྱི་བདུད་རྩི་མྱ་ངན་འདས་
པ་མཆོག་གི་རྒྱུ། །རོ་གཅིག་གདུང་བ་སེལ་བ་ཆར་ཆུ་བཞིན་དུ་ཕབ། །དེ་ནི་སྣོད་ལ་བརྟེན་
ནས་རོ་རྣམས་དུ་མར་གྱུར། །སྣོད་ཡངས་ཟབ་ལ་དྲི་མ་མེད་ཅིང་གསལ་བ་ཡི། །བསམ་པ་
བ
དང་ལྡན་ཁུར་ཀུན་བཟོད་པ་གང་དག་ལ། །སྐྱེ་བོ་ཀུན་གྱིས་ཉེ་བར་སྤྱད་བྱ་དེ་གནས་པ། །
མཚོ་ཆེན་མི་ཡི་གཟུགས་ཅན་དེ་ལ་ཕྱག་འཚལ་ལོ། །
གང་ཞིག་སྐྱེ་ནད་རྒ་ཤི་སེལ་བའི་བདུད་རྩི་དེ། །ཐོབ་པར་མི་བྱེད་མི་སྤྱོད་འཛིན་
པར་མི་བྱེད་པ། །དེ་དག་ཉེས་མང་གཏི་མུག་ཐིབས་པོས་བསླད་པ་སྟེ། །ཡུན་རིང་ནད་ཀྱིས་
ཐེབས་པ་སྨན་ཆེན་མི་བསྟེན་བཞིན། །འགྲོ་བ་ཀུན་གྱི་མིག་གཅིག་དྲི་མ་མེད་པ་གང་། །དེ་
ནི་ས་རྣམ་གསུམ་པོའི་སྤྱི་མཐུན་སྒྲོན་མ་སྟེ། །བསྟན་པ་དེ་ལེགས་རྙེད་ནས་གང་ཞིག་འདོར་
བ་དེ། །གཏི་མུག་ཤིན་ཏུ་རྨད་བྱུང་བདག་གིས་གཙེས་པར་ཟད། །བྱང་ཆུབ་ཁང་བཟང་
བགྲོད་ལམ་ཐེམ་སྐས་ལྟ་བུ་ཡི། །བསླབ་བཞི་བཅས་པ་རྣམས་ལ་རྐང་ཚུགས་སྟོན་པ་
རྣམས། །རྗེས་སུ་སྒྲུབ་པས་གོ་འཕང་ཆེ་མཐོར་ཕྱིན་འགྱུར་ཏེ། །ལྡོག་པར་བྱེད་པ་རང་གི་ས་
ནི་གཉུག་མར་ལྟུང་། །སྐྱེ་བའི་རྒྱ་མཚོ་ཤིན་ཏུ་བརྒལ་དཀའ་བརྒལ་འདོད་པ། །སུ་ཞིག་
ཚུལ་ཁྲིམས་གཟིངས་གྱུར་ལག་ཏུ་འོངས་པ་སྤོང་། །འཕགས་པའི་དེད་དཔོན་དང་བྲལ་
ལམ་རྒྱུས་མི་ཤེས་པ། །འབྲོག་དགོན་འཁྱམས་ན་ཅི་སྟེ་ཡུན་རིང་གདུང་མི་བྱེད། །འཁོར་
བའི་རི་སུལ་ཁྲོད་ཀྱི་གཡང་སར་ལྷུང་གྱུར་པ། །མུན་ནག་ཐིབས་པོའི་ནང་ནས་ལྡང་བར་
བརྩོན་པ་གང་། །ཡོན་ཏན་སྨྱུག་མའི་ཕྲེང་བ་བར་མ་དོར་འདོར་བ། །དེ་དག་ཤུགས་དྲག་
ཉམ་ངའི་ལྷུང་བར་འོག་ཏུ་ལྷུང་། །གང་དག་གཅིག་པུའང་ཡིད་ཀྱིས་ངེས་པར་རབ་བརྟགས་
ཏེ། །ཡང་དག་ལམ་དང་ལྷན་ཅིག་འགྲོག་པར་བྱེད་པ་དེ། །ས་སྟེང་དཀྱིལ་ན་གཙོ་བོར་གྱུར་
-246



སློབ་གླིང་།
པ་དམ་པ་སྟེ། །སློབ་མ་མཆོག་དེས་བླ་མ་བཀུར་བ་ཉིད་དུ་འགྱུར། །ངོ་ཚ་ཡོན་ཏན་ཚོགས་
སྐྱེད་མ་ཅིག་ཡ་རབས་མོ། །མཆོག་ཏུ་གཡོ་མེད་བྱམས་པ་ལྟ་བུའི་རྗེས་འབྲང་བ། །བདེན་
དང་གཞུང་ལ་དགའ་བའི་གཟི་བརྗིད་ལྡན་པ་རྣམས། །སྲོག་ནི་བདེ་བླག་གཏོང་བར་བྱེད་
ཀྱིས་དམ་བཅས་མིན། །རེ་ཞིག་སྐྱེ་བོ་ཀུན་གྱིས་སྨྱོས་དང་སྡིག་པ་ཡི། །འགྲོ་བ་ཀུན་དང་
དམྱལ་བ་མི་ཟད་ཕར་ཞོག་གི །རང་བཞིན་རྣལ་མ་བོར་ནས་སྨོད་པ་སྡུག་བསྔལ་བ། །
མཁས་ལ་ས་སྟེང་དེ་ལས་སྡུག་བསྔལ་གཞན་ཅི་ཡོད། །གང་ཞིག་ཐུབ་པ་རྣམས་ཀྱིས་སྲོལ་
བཏོད་ཆོས་ཀྱི་ལམ། །རྒྱ་ཆེན་གྲུ་དང་འདྲ་བ་རྙེད་ནས་སླར་འདོར་བ། །འཁོར་བའི་རྒྱ་མཚོའི་
ཀློང་འཁྱིལ་གར་མཁན་འདྲ་རྣམས་ལ། །དགའ་བས་ངེས་པར་དེ་ཡིས་སེམས་བསླུས་འགྱུར་
བ་སྙམ། །གང་ཞིག་འཁོར་བའི་འཁོར་ལོ་རྟག་ཏུ་འཁོར་གྱུར་པའི། །ནང་དུ་ཞུགས་ནས་བསྟི་
བ་ཙམ་ལ་བདེར་སེམས་པ། །དེ་ནི་ངེས་པར་དབང་མེད་རིམ་གྱིས་བརྒྱ་ཕྲག་ཏུ། །འགྲོ་བ་
མཉམ་དང་མི་མཉམ་ཀུན་ཏུ་འཁྱམ་པར་འགྱུར། །ཤིན་ཏུ་མི་ཟད་དྲི་ང་མི་གཙང་གཅེར་བས་
འགགས། །རབ་ཏུ་དོག་པ་མུན་ནག་ཐིབས་པོར་འདུག་པའི་མི། །མངལ་གནས་དམྱལ་བ་
ལྟ་བུའི་ནང་དུ་དེ་ཞུགས་ནས། །ལུས་ཡོངས་བསྐུམ་ལ་སྡུག་བསྔལ་ཆེན་པོ་བརྣག་དགོས་སོ།།
དེ་ནི་རིམ་གྱིས་ཏིལ་མར་བཙིར་སྤྲད་སྲ་བ་ཡིས། །བརྩིར་ལྟར་བྱས་ཀྱང་དེ་ནས་ཅི་ཞིག་
ལྟར་དེ་བཙའ། །འོན་ཀྱང་མོད་ལ་དེ་སྲོག་མི་འདོར་གང་ཡིན་པ། །སྡུག་བསྔལ་ཉེ་བར་སྤྱད་
པའི་རྣམ་པར་ཐོ་བརྩམ་མོད། །མི་གཙང་དེའི་ནང་གནས་བཅས་འཕེལ་བའི་ལུས་དེ་ནི། །
མངལ་གནས་རློན་པས་དཀྲིས་ཤིང་དྲི་ང་མི་ཟད་ལྡང་། །གཟིར་བས་གནོད་པ་བདོ་སྟེ་རྨ་
རྨེན་ཞིག་པ་ལྟར། །གྱུར་པ་དེ་ཡི་སྐྱོན་གྱིས་སྔོན་གྱི་དྲན་པ་སྤོང་། །བྱིས་ལུས་ཉེ་བར་སྤྱོད་པ་
ཀུན་ལ་མི་འབོངས་པ། །མི་བསྟེན་འཁོར་བ་སྤངས་ཏེ་འཁྲང་བའི་དངོས་གྱུར་ནས། །དར་
ལ་བབ་པའི་རི་དབང་བཙན་པོའི་རི་སུལ་དུ། །སྦྲུལ་གདུག་གནས་གྱུར་མུན་ལ་བག་སྐྱོངས་
-247



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྤྱོད་པར་བྱེད། །བསམ་རླག་དེ་ནི་དེ་ནས་ཀྱང་ལྷུང་ལ། །ལྷུང་བཞིན་མི་རིགས་སྤྱོད་པ་མི་
འདོར་བ། །བྱིས་པ་བདག་ལུས་སྡུག་པ་རྒ་བ་དང་། །འཆི་བ་མེད་པ་ཉིད་དུ་སེམས་པ་ལྟ། །
རྨོངས་པ་དེ་ནི་ཐུབ་དབང་གིས་བསྟེན་པའི། །ལམ་བཟང་རྣམ་པར་སྤངས་ནས་ལམ་མི་ན་
པར། །གླང་པོ་མྱོས་པ་ལྕགས་ཀྱུ་མེད་པས་གཞན། །བབ་དགུ་ཕྱེ་མར་རློག་པ་བཞིན་དུ་འགྲོ།།
དེ་ནས་དེ་ནི་མི་འདོད་བཞིན་དུ་མགོར། །བརྩེ་མེད་ན་བས་རྡེག་པས་ནན་མནན་ནས། །སྐྲ་
དཀར་ལྕགས་ཀྱུ་བདར་བ་རྣོན་པོ་ཡིས། །གླང་ཆེན་རྫི་བོས་གླང་ཆེན་བཞིན་དུ་འདེབས། །
འོན་ཀྱང་དེ་ནི་སྤྱོད་ལ་སྐྱོན་འབྱིན་པས། །དགེ་བའང་འཇིགས་པ་བཞིན་དུ་སྤོང་བར་འགྱུར།།
རྨོངས་པ་བྱ་བ་མིན་བྱེད་བདག་སྐྱེས་པ། །སྨྱུག་མ་འབྲུ་ཆག་ལྟ་བུར་བརླག་པར་ཟད། །དེ་
ནས་དེ་ནི་འཆི་བདག་རྒ་བའི་སྤུན། །གཞིལ་བའི་བཅོས་ཐབས་མེད་པའི་བཟུང་ནས་ནི། །
རྒས་པའི་ན་བོ་འཆི་བདག་འོངས་ནས་ནི། །རྒོད་པ་བཞིན་དུ་སྤྱི་ནས་འཛིན་པར་བྱེད། །དེ་
ནས་དེ་ནི་ལྷུ་ཚིགས་རྣམ་འབྱེ་ཞིང་། །བློ་ཡང་སླད་འགྱུར་འགྲོ་བ་ཉམས་པར་འགྱུར། །ལུས་
ཀྱང་དེང་ནས་ཤིག་ཤིག་པོར་འགྱུར་ལ། །ངེས་པར་སྡིག་པ་འཕེལ་བ་ཁོ་ནར་འགྱུར། །
དབང་པོ་རྣམས་ཀྱང་རིམ་གྱིས་ཞུམ་ནས་ནི། །ཡུལ་ལ་ཆགས་ཀྱང་ནུས་པ་ཉམས་པར་
འགྱུར། །གནས་སྐབས་གང་དུ་འདི་འགྲོ་གྱུར་པ་དེ། །གལ་ཏེ་དམྱལ་ན་ཡོད་ན་དེ་ཉིད་
འཇིགས། །བདག་གིས་ཇི་ལྟར་དེ་བཞིན་འདི་མ་བྱས། །ཅི་སྟེ་དེ་ལྟར་དེ་བྱས་འགྲོ་བ་
ཉམས། །བདག་གིས་ཅི་སྟེ་འདི་ལྟར་འཆི་བདག་འདི། །མགོ་བོར་རྡོག་པས་གནོན་པ་
འཁྲིགས་མ་གྱུར། །མྱ་ངན་རྡོ་རྗེ་དེ་ལྟ་དེ་ལྟ་བུར། །སེམས་ཅན་གནོད་པ་རྣམས་ཀྱིས་དེ་
གཙེས་ནས། །ཉེ་དུའི་སྐྱེ་བོ་དུད་མོའི་མཆི་རྒྱུན་ཅན། །སྡུག་བསྔལ་སྙིང་ནི་རྡོ་རྗེ་ལྟ་བུས་
བལྟས། །གནད་ཀྱི་གཤིས་སུ་འཇེབས་པར་གཟིར་ནས་ནི། །ཤིན་ཏུ་མི་ཟད་མུན་རུམ་འཇུག་།
ར་འགྱུར། །འབད་པ་ལྷུར་བླངས་བསྲུངས་པ་བྱས་པའི་ལུས། །ཡིད་འོང་འདྲིས་པ་རྣམ་པར་
-248



སློབ་སྤྲིང་།
པར་འདོར་བར་འགྱུར། །གཤིན་རྗེའི་ཞགས་པས་དམ་དུ་བཏགས་པས་དེ། །ཅོ་ཏོ་འབལ་
ཞིང་ཆོ་ངེས་འདེབས་བྱེད་ཀྱང་། །དེ་ཡིས་གླེངས་པ་ཉེ་དུའི་སྐྱེ་བོ་ཡིས། །རང་གི་ངུས་སྒྲས་
ལྡིར་བ་བཞིན་མི་ཐོས། །བགྲོད་དཀའ་ཆུ་དང་ཕ་བོང་ཐག་ཐུག་འདོམ་པའི་བར། །ཚེར་མ་
རྣོན་པོས་འཛིངས་པ་ཉམ་ངའི་ལམ་དག་ཏུ། །དུས་ཀྱི་ཞགས་པས་སྐེ་ནས་བཏགས་ཏེ་
གཤིན་རྗེའི་མི། །གཏུམ་པོ་རྣམས་ཀྱིས་དབྱུག་པས་བདའ་ཞིང་ཁྲིད་པར་འགྱུར། །མི་བཟོད་
སྐོམ་པས་རྒྱང་ནས་ཆུ་ཀླུང་དྲི་མེད་པ། །མཐོང་ནས་བཏུང་བར་འདོད་དེ་སོང་ན་དེ་ཉིད་
ཀྱང་། །སྐྲ་ཤད་ཉ་ལྕིབས་ཚོགས་དང་རྣག་སུངས་འདྲེས་པ་དང་། །འདམ་རྫ་བ་ཁྲག་དང་ཕྱི་
སས་གང་བའི་ཆུར་འགྱུར་རོ། །དུས་རླབས་རླུང་ལངས་ཆུ་འཐོར་རི་རྩེ་བསིལ་གྱུར་ཅིང་། །
ཙན་དན་ལྗོན་པ་སྔོ་འཁྲུངས་མ་ལ་ཡར་སོང་ན། །དེ་ཡང་འདི་ལ་ནགས་སྲེག་མེ་ལྕེ་རྣོས་
འཁྲིགས་ཤིང་། །མགལ་དུམ་འགྱེལ་བ་མང་པོས་རང་རོང་ཅན་དུ་འགྱུར། །ཆུ་གཏེར་རླབས་
འཇིགས་འཕང་མཐོ་གྱེས་པ་ལས་བྱུང་བའི། །དབུ་བ་འཚེར་བ་ལྷག་གེར་འདུག་པར་སོང་
ན་ཡང་། །དེ་ཡང་འདི་ལ་བྱེད་ཚན་ཁུ་བ་དམར་རྩུབ་པའི། །རླུང་དམར་འཇེབས་པ་འཚུབས་
པའི་མྱ་ངན་ཉིད་དུ་འགྱུར། །འདི་ནི་དེར་གནས་ཆར་སྤྲིན་ལྡང་བར་འདོད་ན་ཡང་འདོད་ན་ཡང་། །སྤྲིན་
ལས་ལྕགས་མདའི་ཆར་པ་དུད་འཐུལ་མདག་མར་བཅས། །ཚྭ་ཚྭ་རྡོ་རྗེའི་ཕ་བོང་དམར་འཕྲོ་
གསེར་མདོག་ལྟ་བུ་ཡི། །གློག་ཕྲེང་དམར་སེར་འགྱུ་བ་ལུས་ལ་ཆར་དུ་འབབ། །ཚ་བས་
ཉེན་ལ་བུ་ཡུག་ཀྱང་ནི་ཚར་འགྱུར་ལ། །ལྷགས་པས་ཉམ་ཐག་པ་ལ་མེ་ཡང་གྲང་བྱེད་དོ། །
ཤིན་ཏུ་མི་ཟད་ལས་ཡོངས་སྨིན་པས་རྣམ་རྨོངས་པ། །འདི་ལ་སྣ་ཚོགས་འདི་ཀུན་ཕྱིན་ཅི་
ལོག་ཏུ་སྣང་། ཁབ་མིག་ཙམ་གྱི་ཁ་ལ་དཔག་ཚད་མང་འཇིགས་པའི། །ལྟོ་ཅན་ཉམ་ཐག་རྒྱ་
མཚོ་ཆེན་པོའི་ཆུ་འཐུངས་ཀྱང་། །མགུལ་ཕུགས་ཡངས་པ་ཉིད་དུ་ཕྱིན་པར་མ་གྱུར་པར།
ཁ་ཡི་དུག་གིས་ཆུ་ཡི་ཐིགས་པའང་སྐམ་པར་འགྱུར། །རལ་པའི་ཚོགས་མང་སྤུངས་པས་དེ་
-249



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བསྒྱིངས་པའི་ཁྱི་དག་གིས། །མཆེ་བ་བཟང་རིང་རྡོ་རྗེའི་རྩེ་མོས་ལུས་དབད་ཅིང་། །ཆུ་བོ་།
རབ་མེད་ཐལ་སྐྱེ་མེ་ལྕེས་གང་བའི་ངོགས། །རྡོ་བ་ཟུར་རྣོན་མི་ཟད་རྩ་རྣོན་ཅན་དུ་བདས། །
སྤུ་གྲི་རྣོ་གཏམས་ལྟུག་ཚལ་ལོ་མ་རལ་གྲི་ཡི། །ནང་དུ་ཐང་ཆད་བརྒྱུགས་ན་ལུས་རྨས་
སྐྱབས་མེད་པ། །རྩེ་གསུམ་མདུང་ཐུང་དང་ནི་རལ་གྲི་རྣོས་གང་བའི། ཁྲོན་པ་གཤིན་རྗེའི་
ཁ་བས་ཐུ་བའི་ནང་དུ་ལྷུང་། །ཉིན་མཚན་གྱིས་གདུངས་བཟོད་དཀའ་རླག་པར་དཀའ་བའི་
ལུས། །ལྗོན་ཤིང་ལོ་མ་སྔོ་སྐྱུག་མཐོང་ནས་སོང་བ་དང་། །དེ་ཡི་ལོ་མ་མཚོན་བརྒྱ་ལྷུང་བས་
ལུས་དབད་ཅིང་། །དེ་ན་ཡུན་རིང་དུད་མོ་ལས་བཤེས་བརླགས་པར་གནས། །བུད་མེད་
ཀུན་ནས་མེ་ལྕེ་བརྒྱ་ཕྲག་འཐོན་པའི་མེ། །མེ་སྟག་འཕྲེང་བ་འཁྲིགས་པའི་རྒྱན་གྱིས་བཞག་
གྱུར་ཅིང་། །སོག་ལེ་ལྟ་བུའི་རྩུབ་པའི་ལུས་ཀྱིས་ཟོན་མེད་པར། །ཤིན་ཏུ་སྡུག་པའི་ཚུལ་དུ་
བཅུམ་ནས་འཁྲུད་པར་བྱེད། །རི་དང་མཉམ་ལུག་རུ་རིངས་འཇིགས་སུ་རུང་བ་གཉིས། །
འདུས་པའི་ཕྲག་ཏུ་ལུས་ཀུན་ཕྱེ་མར་རློག་ཅིང་འཇོམས། །ཅུང་ཟད་བསིལ་བའི་རླུང་ཞིག་
ལངས་པས་ལྟས་ནས་ནི། །དེ་བཞིན་ཕྱིར་ཡང་ལན་བརྒྱར་ཀུན་ནས་ཕྱེ་མར་རློག །བསེ་ཁྱི་
བོང་བུ་ལྕེ་སྤྱང་སྟོང་ཕྲག་གིས་དེད་ནས། །ཤལ་མ་ལི་མཐོ་མི་ཟད་དེ་ལ་མྱུར་འཛེགས་ན། །
ཚེར་མའི་ཚོགས་ཁ་ཐུར་དུ་བལྟས་པས་ཐལ་འབྱིན་ཅིང་། །ཟུག་རྔུ་ཚབས་པོ་ཆེ་དག་ཁོང་
རླག་ནུབ་པར་འགྱུར། །གཤིན་རྗེའི་ལག་ན་ཐོགས་པ་དུས་ཀྱི་ཞགས་པ་ལྟའི། །སྦྲུལ་གདུག་
མགོ་འཕང་བསྟོད་པས་དམ་བཞག་གཞུངས་ནས་ནི། །གསོན་པོར་ཁ་དང་བྱ་གར་ཀམ་ག་
བྱ་རྒོད་ཀྱིས། །དེ་ན་གནས་པའི་མིག་དག་ཚམ་ཚོམ་མེད་པར་འདུ། །དེ་ལུས་དེ་དག་གི་
མཆུ་རྡོ་རྗེའི་རྩེ་མོ་ལྟས། །བརྩམ་པ་མེད་དང་ཉམ་ཐག་ང་རོ་འབྱིན་བྱེད་ཅིང་། །ཐུར་དུ་
བབས་ན་ལྕགས་ཚེར་གྱེན་དུ་ཁ་བལྟས་པ། །སྦོམ་ལ་རྣོ་བ་མང་པོས་ལུས་ཕུག་དྲན་་
ཉམས། །དེ་ནས་ཁ་ཅིག་མདུང་རྩེ་གསུམ་པ་འབར་བ་དང་། །ཟུག་རྔུ་རྣོན་པོས་ལུས་དབད་པ་
-250



སློབ་སྤྲིང་།
ཐུར་དུ་འབབ་མི་ནུས། །དེ་ཚེ་མཚོན་ཆ་བདར་བའི་མཆུ་ཅན་ཁུ་རྣམས་ཀྱིས། །ཀུན་ཏུ་དྲང་
བས་རྒྱུ་ལྟོ་བྲེང་བྲེང་ནར་ཞིང་འཐོར། ཁ་ཅིག་རི་བོའི་གཡང་ས་ཡ་ངར་གཡང་དུ་ལྷུང་། ཁ་
ཅིག་འབྲུ་མར་བསྐོལ་བའི་ཟངས་ཆེན་ནང་དུ་ལྟུང་། །གཞན་དག་བྱེ་མ་བསྲེགས་པ་མེ་སྟག་
འཕྲོ་བ་ཡི། །ས་གཞི་རྐང་པ་བཞག་པའི་གནས་མི་ཐོད་པར་ལྷུང་། ཁ་ཅིག་འབུ་སྦྲང་ཕྲ་མོ་
ལྕིག་ལྕིག་འདུག་པ་ཡི། །ཚོགས་ཀྱིས་ལུས་རྨུག་བམ་ཞིང་རྣམ་པར་འདུལ། །ལས་ཀྱི་རང་
བཞིན་སྙི་ལ་འཚོ་བ་ཐོགས་པ་རྣམས། །བསྐྱོད་པ་ཙམ་ཡང་བྱ་བར་མི་ནུས་བཞིན་དུ་གསོན།།
ལྷགས་པ་དཔེ་མེད་རུས་པ་ལ་ཡང་ཐིམ་པ་ཡིས། །ལུས་སྦྲེབས་འདར་ཞིང་བསྒུར་ནས་གུམ་
གུམ་པོར་འདུག་པ། །ཆུ་བུར་བརྒྱ་བྱུང་རྡོལ་བ་ལས་སྐྱེས་སྲོག་ཆགས་ཀྱིས། །རལ་གྲིས་
དབད་ནས་ཞག་དང་ཆུ་སེར་རྐང་བཅས་འཛག །ཀོས་ཐག་སོ་ཐམས་སྐྲ་དང་སྤུ་རྣམས་
གཡེང་གྱུར་པ། །མིག་དང་རྣ་བ་ལྐོག་མ་གནོད་པས་ཀུན་གཟིར་ཞིང་། །ལུས་དང་སེམས་ཀྱི་
བར་དག་རབ་ཏུ་བློང་གྱུར་ནས། །གྲང་བའི་དམྱལ་བར་གནས་ཤིང་ཤིན་ཏུ་འོ་དོད་འབོད།།
དམྱལ་མེ་དུ་བ་ཆེ་དཀུ་མནམ་པ་འཐུལ་བས་གནམ་འདོག་འགྱུར། །མེ་ལྕེའི་ལག་མང་རྣམ་
པར་འཕྲོས་ནས་ཕྱོགས་ཀྱི་དཀྱིལ་འཁོར་ཁེབས། །རུས་གོང་དཀར་དུམ་ཕྲེང་བའི་རྒྱན་
གྱིས་སྤུད་པ་སྐྱི་གཡའ་བ། །གླང་ཆེན་གོས་གྱོན་སྡིག་ཐབས་ཀྱེ་མ་ཀྱེ་ཧུད་ཟེར་བ་བཞིན། །
ལ་ལར་མེ་སྟག་ཆེ་འཕྲོ་འཁྲུག་པ་འུར་སྒྲ་ཏོག་ཡར་ལ། །ཞག་གིས་བབ་ན་སྐད་ངན་བོད་
པའི་རྩེ་ཞིམ་ཆིལ་ཆིལ་འབར། །བྲང་གི་རུས་པའི་ཁོང་དུ་ཐལ་ལ་ལྷག་ལྷག་སྒྲ་གྲགས་པ། །
བསྐལ་པའི་དུས་ཀྱི་མེ་ཡིས་བསྐྱོད་དུ་མེད་པའི་ནང་དུ་ལྷུང་། །གློ་ནས་རྩ་སྐམ་རྙིང་ལ་སྦྱར་
བ་ལྟ་བུར་མེ་ཚོགས་འབར། །མགྲིན་དང་ཁ་ནས་མེ་ལྕེ་འབར་བ་དུད་བཅས་བསྟུད་མར་
འབྱུང་། ཁོང་ལྟོགས་པ་ནས་ལུག་ནང་ཁྲོལ་ན་ར་བས་ཀུན་བྲེད་ཅིང་། །བརྡ་མི་ཕྲད་པའི་
སྐད་ཆེན་ཙམ་ཞིག་འདོན་པར་བྱེད་པར་ཟད། །སྡུག་བསྔལ་ཆེ་ལས་ཐར་བར་འདོད་པ་དེ་
-251



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
དག་ཡང་དང་ཡང་། །སྒོ་ཕྱེ་གསེབ་གཞན་མཐོང་ནས་ཐག་རིང་ཅི་ཞིག་ལྟར་ཏེ་འབྱེར། །
གང་ཚེ་ལས་ཀྱིས་སྒོ་འཕར་དམ་པོས་དེ་ཡང་བཅད་གྱུར་པ། །དེ་ཚེ་ཡི་མུག་བཟོད་རླག་སྡུག་
བསྔལ་གཞན་ཡང་འབྱུང་བར་འགྱུར། །མདའ་ཆེན་རྣོ་ཚོགས་འབར་བ་ཆར་བཞིན་བབ་
པའི་རྗེས་ལ་ཡང་། །དམྱལ་བའི་སྲུང་མས་དབྱུག་པས་བཏབ་ཅིང་མཆི་མ་འཛག་བཞིན་དུ།།
ལྕགས་ཞུན་ཁུ་བ་མེ་ལྷག་འབར་བའི་ཕྲེང་བ་འཁྲིགས་པ་སྡུད། ཁ་སྣ་རྣ་བའི་བུ་ག་དག་ནས་
དུད་འཐུལ་གྱེན་དུ་འབྱུང་། །མིག་དང་ཀླད་སྤྱིས་རྡོལ་གྱི་བར་དུ་ཀུན་སྲེག་ཅིང་། །ཀླད་པས་
རྒྱས་ལ་འབར་བའི་མེ་ལྕེ་སྨུག་ནག་ཚོགས། །མེ་དེ་ཁྲོས་པ་ལྟ་བུར་དེ་ཡི་ལུས་ཕུང་ལ། །
བུད་ཤིང་སྐམ་པོ་བཙེར་ལ་སྦར་བ་བཞིན་དུ་འཚོད། །སྐྱེ་བོ་དེ་སྲོག་རི་གཟར་རླུང་གི་ཆུ་ལྟར་
གཡོ། །དམྱལ་བའི་མེ་ཡང་དེར་ཟད་ཚ་བའང་དེ་ཟད་དེ། །ལས་རྣམས་ཇི་ལྟར་ཐམས་ཅད་
ཤིན་ཏུ་མི་ཟད་པ། །སྣང་བར་འགྱུར་བ་དེ་ལྟར་ཡོངས་སུ་སྦྱར་བར་བྱེད། །སྐྱེ་བོ་རང་གི་ལས
ཀྱིས་དབང་མེད་འཚལ་སྤྱོད་པ། །བརྒྱ་ལ་སྡིག་གནས་དམྱལ་བ་དག་ནས་ཐར་ན་ཡང་། །
འཇིག་རྟེན་འགྲོ་བ་མཐའ་ཡས་བྱེ་བ་འཕྱེས་རྣམས་སུ། །མི་ཡི་དངོས་པོ་ཤིན་ཏུ་རྙེད་པར་
དཀའ་བ་ཉིད། །གལ་ཏེ་ཀླ་ཀློ་དམྱལ་བའི་སྲུང་དང་སྤྱོད་མཚུངས་སམ། །དུད་འགྲོ་ཕན་
ཚུན་ཟ་བར་བྱེད་པའི་ནང་དག་ཏུ། །སྐྱེ་བ་ཐོབ་པར་འགྱུར་ན་གང་གིས་ཕྱིར་ཡང་ནི། །
གཡང་དུ་ལྟུང་བར་འགྱུར་བའི་ངང་ཚུལ་དེ་ཉིད་བསྟེན། །གང་ཞིག་ཐོབ་ནས་སྐྱེ་བའི་རྒྱ་མཚོ
མཐར་འབྱིན་ཅིང་། །བྱང་ཆུབ་མཆོག་གི་ས་བོན་དགེ་བའང་འདེབས་འགྱུར་བ། །ཡིད་
བཞིན་ནོར་བུ་བས་ཀྱང་ཡོན་ཏན་ལྷག་པ་ཡི། །མི་ཉིད་དེ་ནི་སུ་ཞིག་འབྲས་བུ་མེད་པར་
བྱེད། །བདེ་གཤེགས་ལམ་བརྟེན་འགྲོ་བ་འདྲེན་པ་ཆས་གྱུར་ཅིང་། །སེམས་ཀྱི་སྟོབས་ཆེན་
མི་ཡིས་རྙེད་པ་གང་ཡིན་པའི། །ལམ་དེ་ལྷ་དང་ཀླུ་ཡིས་མི་རྙེད་ལྷ་མིན་དང་། །མཁའ་ལྡིང་
རིག་འཛིན་མིའམ་ཅི་དང་ལྟོ་འཕྱེས་མིན། །མི་ཡི་དངོས་པོ་ཤིན་ཏུ་རྙེད་དཀའ་རྙེད་གྱུར་ནས།།
-252



སློབ་སྤྲིང་།
དོན་དུ་བརྣག་པ་གང་ཡིན་དེ་ནི་བརྟུན་ཏེ་བསྒྲུབ། །མར་མེའི་མེ་ལྕེ་ཤུགས་དྲག་རླུང་གིས་
བསྐྱོད་པ་ལྟའི། །ཚེ་ནི་སྐད་ཅིག་གནས་པའི་གདེང་ཡང་ཡོད་མ་ཡིན། །འདི་ནི་སང་བྱ་འདི་
ནི་ཐང་ཅིག་འོག་ཏུ་བྱ། །འདི་ནི་དེ་རིང་བྱ་ཞེས་སྐྱེ་བོ་སེམས་པ་ན། །གཤིན་རྗེ་བེ་ཅོན་ནག་
ཐོག་ཟུར་གྱིས་ལྟ་བ་ཡི། །མིག་རྩ་དམར་ཁྲོས་མ་རངས་གད་མོས་རེ་སྙམ་འདེབས། །སོ་ཀ་
མེ་ཏོག་རྒྱས་པའི་དུས་འདི་འབྱུང་བར་འགྱུར། །ཟླ་བ་གསལ་བས་མཚོན་པའི་སྟོན་དུས་
འདི་འབྱུང་ཞེས། །སྐྱེ་བོ་ཐམས་ཅད་དགའ་འགྱུར་བདག་གི་ཚེ་འདི་ནི། །ཟད་པར་འགྱུར་
ཞེས་ཤིན་ཏུ་མི་དགར་འགྱུར་བ་མེད། །ཟླ་བའི་དཀྱིལ་འཁོར་རྒྱས་པས་ཉེ་བར་བརྒྱན་བྱས་
ཤིང་། །རྐེད་ཆིངས་ཆར་ཆེན་སྤྲིན་གྱིས་འཁྲིགས་པས་འཁྱུད་གྱུར་པ། །རི་རྩེའི་ནགས་ཀྱི་
མཐོང་དེར་ཆགས་པ་མེད་པ་ནི། །རླུང་ལྟར་གཡོ་བའི་རང་བཞིན་ཚེ་གཏུགས་སྐལ་བ་ཆེ། །
ནགས་མཐོང་རི་དྭགས་རྒྱུ་བའི་ཚོགས་ཀྱིས་བསྟེན་བྱས་པ། །ཀུན་ནས་ཉམས་དགའ་བཟང་
པོ་དེ་ན་སྐྱིད་པ་གང་། །དེ་ནི་དགའ་བའི་ནགས་ཚལ་ལྷ་མོའི་ཉམ་བག་ཏུ། །ཐེལ་གྱིས་
འབེབ་པའི་རྡོ་ལེབ་ཅན་ལ་ཡོང་འགྱུར་སྙམ། །ནགས་ཀླུང་ཆུ་གཙང་ངོགས་བདེ་དབེན་པར་
སྐྱིད་པ་གང་། །དེ་ཅི་ལྷ་ཡི་བུ་མོ་དྲི་ཞིམ་བྱུགས་པ་ཡི། །ལན་བུའི་རྒྱན་དུ་ཐོགས་པའི་རྒྱུན
ལྡན་མེ་ཏོག་ཚོགས། །མཛེས་པའི་ཟིལ་གནོན་ལྷ་ཡི་ཆུ་ལའང་ཡོད་འགྱུར་རམ། །རྩ་བ་
འབྲས་བུ་ཤུན་པ་ལོ་མ་ཕུན་སུམ་ཚོགས་པའི་ལྗོན་ཤིང་ལྡན། །ནགས་ཚལ་ལྟོས་མེད་རི་
བོའི་ཆུ་རྒྱུན་བསིལ་འབབ་ཆགས་པ་མེད་པའི་གནས། །ཆུ་ཀླུང་ཡངས་པའི་མཐའ་རུ་
འབྲས་བུ་མེ་ཏོག་ལྷུང་བས་བརྒྱན་པ་ཡི། །ཉམས་དགའ་བས་མཐར་ཅི་ཞིག་མེད་དེ་དམྱལ་
སྡོད་ཁྱིམ་གྱིས་བསླུས་ཏེ་སྡོད། །རི་སུལ་ཡངས་པར་སྐྱེ་བོ་བུན་ལོངས་མེད་པས་རབ་བདེ་
བ། །ཉེར་སྤྱོད་རྒྱ་ཆེན་ནགས་ཚལ་སྔོ་འཁྲུངས་ཕྲེང་བས་སྒྲེངས། །ཆུ་ངོགས་བརྙེན་པ་ཕུ་
ཆུའི་རྒྱུན་སྒྲ་རྔ་ལྟར་སྙན་པ་ཡིས། །བདག་ཅག་ཉོན་མོངས་ཡུལ་མ་ཡིན་ཞེས་མགྲོན་ལ་འ
-253



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
གླུ་སྒྲོགས་པ་བཞིན། །འདོད་པ་རྣམས་དང་འབྱོར་དང་སྲིད་གསུམ་རྒྱལ་བ་ཡིས། །སྒྱུ་མ་སྨིག་
རྒྱུ་ཆུ་ཟླ་དབའ་རླབས་འདྲ་བར་གསུངས། །རྨི་ལམ་ལྟ་བུའི་ངན་སྤྱོད་འཁྲུལ་བས་བསླུས་པ་
ཡིས། །བྱིས་པ་གང་དག་དེ་ལ་ཆགས་པ་དམྱལ་བར་ལྷུང་། །ཡུལ་དང་དུག་མཚུངས་རྣམ་
སྨིན་རྩུབ་པས་མི་ཟད་པ། །ཡུལ་དང་དུག་མཚུངས་གཏི་མུག་མུན་པས་ཐིབས་པོར་བྱེད། །
ཡུལ་དང་དུག་མཚུངས་ཤུགས་བཟློག་དཀའ་ཞིང་གཡོ་བ་ཡིན། །དུག་དང་ཡུལ་རྣམས་བློ་
ཡིས་ངེས་པར་བརྟགས་བྱས་ན། །ཉིས་ན་དུག་བླ་མི་ཟད་རང་བཞིན་ཡུལ་རྣམས་མིན། །
དུག་ནི་སྐྱེ་བ་གཅིག་ལ་དུག་ཏུ་འགྱུར་བར་ཟད། །ཡུལ་ནི་ཚེ་རབས་གཞན་ལའང་དུག་ཏུ་
འགྱུར་བར་བྱེད། །དུག་ནི་དུག་དང་བསྲེས་ནས་རབ་ཏུ་ཞི་བར་འགྱུར། །གསང་སྔགས་
མཆོག་དང་དུག་སེལ་སྨན་གྱིས་གསོ་བར་རུང་། །དུག་ནི་ཐབས་ལྡན་སྤྱད་ན་མི་ལ་ཕན་
འགྱུར་གྱི། །དུག་ཆེན་ཡུལ་ནི་ནམ་ཡང་དེ་ལྟ་མ་ཡིན་ནོ། །ཇི་ལྟར་གླང་བུ་ཁྲོན་ཟབ་ཁ་ནས་
འཁྲུངས་པ་ཡི། །རྩ་ལོ་ཁམ་འགའ་ཙམ་ལ་ཡིད་ནི་ཆགས་གྱུར་པ། །རྙེད་པ་གྲུབ་པ་མེད་
པར་གཡང་དུ་ལྷུང་བ་ལྟར། །འཚོ་བའི་འཇིག་རྟེན་བདེ་ལྡན་འདོད་པའང་དེ་དང་འདྲ། །
ལྷའི་བུ་མོ་དལ་གྱིས་འབབ་པའི་ཆུ་རྒྱུན་གྱིས། །འཕྲལ་ཐབས་གློང་པ་རྣམས་དང་ལྷན་ཅིག་
རྩེ་མྱོང་ནས། །ཕྱིར་ཡང་ཆུ་བོ་རབ་མེད་དབའ་དྲག་འབོགས་པ་ཡིས། །སྨྲས་པའི་སྡུག་
བསྔལ་མི་ཟད་བསྟེན་པར་བྱ་དགོས་སོ། །ལྷ་ཚལ་དཔག་བསམ་ཤིང་ལོའི་གདིང་བ་ཀུན་
བཀྲམ་པར། །ལྷ་ཡི་བུ་མོ་དང་བསྟེན་བདེ་བར་གནས་ནས་ཀྱང་། །ཕྱིར་ཡང་མཚོན་རྣོན་
མང་པོ་འབབ་པས་ལུས་དབད་པ། །ལོ་མ་རལ་གྲི་ལྟ་བུའི་ནགས་ཚལ་བགྲོད་དགོས་སོ། །
རྐང་བཞག་ནེམས་དང་ཕར་བྱེད་རེག་ན་བདེ་བ་ཡི། །རི་རབ་སྨོ་ཡི་དཀྱིལ་དུ་ཡུན་རིང་
གནས་ནས་ཀྱང་། །ཕྱིར་ཡང་བྱེ་མ་བསྲེགས་པའི་མེ་མ་མུར་གྱི་ཚོགས། །བརླ་དང་རྐང་ལག་
ཀུན་ཏུ་ཞིག་པར་འཁྱམ་པར་འགྱུར། །དྲིལ་བུ་མཛེས་འཁྲོལ་མུ་ཏིག་ཕྲེང་ཚོགས་ལྷག་གེ་བ།།
-254



སློསློབ་སྤྲིང་།
གཞལ་མེད་ཁང་དུ་ཞུགས་ཏེ་ལྷ་ཡུལ་བགྲོད་ནས་ཀྱང་། །མི་ཟད་སྐྱབས་མེད་མུན་ནག་
ཐིབས་པོ་དཔག་མེད་པ། །ཕ་མཐར་མེད་པའི་ནང་དུ་སྤྱི་ཚུགས་ལྷུང་བར་འགྱུར། །གང་དུ་
ལྷ་ཀླུ་མིའམ་ཅི་ཡི་མགོ་རྒྱན་གྱི། །འོད་ཀྱི་ཚོགས་ཀྱི་རྐང་རྟེན་དམར་བའི་བརྒྱ་བྱིན་ཡང་། །
ལས་ཀྱི་རླུང་འཁྲུགས་འགྲོ་བ་ངན་པར་འགྲོ་འགྱུར་བ། །དེ་ལ་སྐྱེས་བུ་སུ་ཞིག་འཇིགས་པ་
བརྟེན་མི་བྱེད། །མེ་ཏོག་རབ་ཏུ་རྙིང་ཞིང་ལས་རྡུལ་འཐོན་པ་དང༌། །གོས་རྙིང་སྨྲེ་ཞིང་ཉེ་དུ་
རྣམས་ལ་ལྟ་བ་ཡིན། །ལྷ་རྣམས་འཆི་བས་རབ་ཏུ་སྡུག་བསྔལ་གང་ཡིན་དེ། །འཚེ་བ་ཆུ་
བུར་ལྟ་བུར་གཡོ་བའི་མི་ལ་མེད། །སྡུག་བསྔལ་མེ་ཚོགས་འཕུངས་པས་འཇིགས་པས་
འཇིག་རྟེན་འདིར། །སྐྱེ་བོ་བདེ་སྙམ་མངོན་པའི་ང་རྒྱལ་བྱེད་པ་གང་། །དེ་ནི་གཤིན་རྗེས་ཁ་
ཡངས་འབྱེད་པར་བྱེད་པ་སྟེ། །དེ་ནི་སྐྱེ་བ་ཕྱི་མའི་ལྗོན་ཤིང་ས་བོན་ཡིན། །དེ་ནི་གཤིན་
རྗེས་སྲིད་མཚོར་རྒྱུ་བའི་སེམས་ཅན་ལ། །ལོག་པར་སྨོན་པའི་འཇིགས་པ་དབྱིག་པ་ནག་
པོའི་རྩེར། །སྲིད་པའི་ཐ་གུ་རིང་པོས་དམ་བཞག་བཏགས་པ་ཡི། །འཆིལ་བས་ཉ་ལ་བྱ་བ་
བཞིན་དུ་བཏབ་པ་ཡིན། །དམྱལ་རྣམས་ཟངས་ཆེན་ལྷག་ལྷག་བསྐོལ་བ་ཚ་བའི་ཤུགས་
དྲག་ནས། །སྐད་ཅིག་ཙམ་ཞིག་མགོ་སྟོད་དབུགས་འབྱིན་འགྱུར་བ་རྣམས། །ལྕགས་ཀྱི་ཐོ་
བ་རབ་ཏུ་མང་པོ་ཁྲོས་ཏེ་གཟས་པ་ཡིས། །བརྒྱབ་ན་དེ་ཉིད་མཆོག་ཏུ་བདེ་བ་ཡིན་པར་
སེམས་པ་ལྟར། །དེ་བཞིན་སྡུག་བསྔལ་མི་ཟད་པ་ཡིས་དབང་མེད་རྟག་གཟིར་ཅིང་། །རེ་
ཞིག་ཙམ་ཞིག་ཇི་ཞིག་ལྟར་ཏེ་སྐྱེ་ཤིའི་འཁྲུགས་མེད་ནས། །སྐད་ཅིག་སྡུག་བསྔལ་གཉུག་
མར་བཟོད་དཀའ་མེ་ལྕེ་གཞིལ་གྱུར་ནས། །འཇིག་རྟེན་ཐམས་ཅད་བདེ་བ་ཁམ་འགའ་ལ་
ཡང་སྲིད་པར་བྱེད། །ཇི་ལྟ་ཇི་ལྟར་འགྲོ་བ་ཀུན་ལ་བདེ་བའི་འདུ་ཤེས་བསྐྱེད། །དེ་ལྟ་དེ་ལྟར་
གཏི་མུག་མུན་པ་ཤིན་ཏུ་སྟུག་པོར་འགྱུར། །ཇི་ལྟ་ཇི་ལྟར་འགྲོ་བ་ཀུན་ལ་སྡུག་བསྔལ་འདུ་
ཤེས་སྐྱེད། །དེ་ལྟ་དེ་ལྟར་གཏི་མུག་མུན་པ་ཤིན་ཏུ་སྲབ་པར་བྱེད། །ཇི་ལྟ་ཇི་ལྟར་སྡུག་པ་
-255



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སྒོམ་པ་ཤིན་ཏུ་རྣམ་འཕེལ་བ། །དེ་ལྟ་དེ་ལྟར་འདོད་ཆགས་མེ་ལྕེ་ཤིན་ཏུ་འཕྲོ་བར་འགྱུར། །
ཇི་ལྟ་ཇི་ལྟར་མི་སྡུག་སྒོམ་པ་ཤིན་ཏུ་འཕེལ་གྱུར་པ། །དེ་ལྟ་དེ་ལྟར་འདོད་ཆགས་མེ་ལྕེ་ཤིན
ཏུ་རྩེ་གཞིལ་འགྱུར། །བུད་མེད་ཡན་ལག་དྲི་ང་རུལ་བ་མི་སྡུག་དང༌། །པདྨ་ཟླ་བ་ཨུཏྤལ་
དག་ཏུ་སྙེམ་བྱེད་པ། །སྙན་ངག་མཁན་གྱི་བརྫུན་དེའི་འབྲས་བུ་མི་ཟད་པ། །དེ་དག་དེ་ཡི་
མངལ་ནས་འཇུག་པ་དེ་ཡིན་ནོ། །འགྲོ་བར་ལན་བརྒྱར་མ་སོན་འགྲོ་དེ་གང་ཞིག་ཡོད། །
སྔོན་ཆད་ལན་མང་མ་མྱོང་བདེ་བ་བདེ་གང་ཞིག །རྔ་ཡབ་དཀར་མཛེས་ལྟ་བུའི་དཔལ་གང་
མ་ཐོབ་པ། །དེ་ཡང་གང་ཞིག་ཡོད་ན་འོན་ཀྱང་འདོད་ཆགས་འཕེལ། །གང་གི་གླིང་བར་མ་
གནས་ཆུ་བོ་དེ་ཡོད་མིན། །ཡུལ་ཕྱོགས་གང་དུ་གནས་མ་བཅས་པའི་གནས་དེ་མེད། །གང་
དུ་མ་སོང་ནམ་མཁའི་ཕྱོགས་དེའང་ཡོད་མིན་ན། །འོན་ཀྱང་འདོད་ཆགས་དགང་དཀའ་
འཕེལ་བར་འགྱུར་བ་ཉིད། །སྔོན་ཆད་ལན་མང་མ་མྱོང་སྡུག་བསྔལ་དེ་ཡོད་མིན། །འགྲོ་བར་
གང་གིས་ཚིམ་གྱུར་འདོད་པ་དེ་དག་མེད། །གང་གི་ལྟོར་མ་ཉལ་བའི་སེམས་ཅན་དེ་མེད་ན།།
འོན་ཀྱང་ཇི་ལྟར་འཁོར་བ་པ་ལ་ཆགས་བྲལ་མེད། །སྐྱེ་བོ་ཡོངས་སུ་འཛིན་པ་ འགྲོ་བ་རྒྱ་
ཆེན་འདིར། །བདེ་དང་སྡུག་བསྔལ་དག་ཏུ་ལན་མང་འགྲོ་ལྡོག་པ། །འགྲོ་བར་གཉེན་མ་
གྱུར་པའི་སྐྱེ་བོ་དེ་དག་མེད། །འོན་ཀྱང་ཞེ་སྡང་སྦྲུལ་གྱི་རང་བཞིན་འཇིགས་པར་གནས། །
གང་དང་ལྷན་ཅིག་འདུས་ནས་བགད་ཅིང་རྩེས་པ་དང༌། །ཀླུ་བླངས་དགའ་འདུན་བྱས་ཤིང་
གཅིག་ཏུ་ཟོས་འཐུངས་དང༌། །དུས་ཀྱིས་རིམ་པས་མེ་ཏོག་རྣ་རྒྱན་དེངས་བྱས་དང་་ །
གནས་སྐབས་ཅི་ཞིག་ལྟར་མཉམ་མི་མཉམ་བྱས་པ་ཡི། །ཉེ་དུ་འཁོར་བའི་རྒྱ་མཚོའི་ཁོངས་
སུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤིས་འཕོས་པས་ངོ་མ་
ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །བྱིས་པ་བབ་ན་
བཅའ་བ་ཅི་ཡང་མི་ནུས་པས། །གང་གི་ནུ་ཞོ་བྱམས་པའི་ཤུགས་ཀྱིས་གཟགས་འཐུངས་པ།།
-256



སློབ་སྤྲིང་།
?ངལ་བ་མང་བསྟེན་བྱམས་པ་བསྟེན་པ་དེ་དག་འདིར། །ཤིན་ཏུ་མ་རབས་ཞིག་ནའང་སྤོང་
བར་སུ་ཞིག་སྤྲོ། །གང་གི་ཁོངས་ན་འདི་སྐབས་རྙེད་ནས་གནས་གནས་ཤིང༌། །གང་གིས་
བརྩེ་བག་སེམས་ཀྱི་ཟོན་བཅས་འདི་བླངས་པ། །ཉོན་མོངས་དེ་དག་སྡུག་བསྔལ་སྐྱབས་
མེད་འདིར་བོར་ནས། །འགྲོ་བ་མ་རབས་ཐ་ཤལ་ཞིག་ནའང་སུ་ཞིག་སྤྲོ། །འགྲོ་བ་སྡུག་
བསྔལ་མི་ཟད་མང་པོས་དབང་མེད་སྐྱབས་མེད་འདིར། །གཞན་གྱི་དོན་དུ་སྡུག་བསྔལ་གང་
དེ་བདེ་ཞེས་སྐྱེས་མཆོག་གསུང་། །སྐད་ཅིག་གཞན་བཀྲེས་སྐོམ་དང་ཚ་ངལ་བྲལ་བས་
རངས་བྱས་པ། །དེས་དགའ་གང་ཡིན་དེ་རང་འདྲ་བ་འདི་ནའང་གང་ཞིག་ཡོད། །གཞན་
ཕན་བདེ་བ་བསྐྱེད་པར་བརྩོན་པས་དགའ་བ་རྙེད་པ་གང་། །དེ་ནི་ཡུལ་བདེའི་ལོངས་སྤྱོད་
ལྷུར་ལེན་རྣམས་ཀྱིས་ཇི་ལྟར་ཡང་། །གཞོན་དེས་མི་ཐོབ་མི་དབང་འབྱོར་བས་ཡོ་བྱད་
རྣམས་ཀྱིས་མིན། །ཆུང་མས་མ་ཡིན་གཞན་མིན་ལྟ་གནས་ལྷ་མིན་འགྲོ་བས་མིན། །ཤིན་ཏུ
རྙེད་སླ་རྩྭ་ཁམ་འགའ་ལྟ་ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་པས་གདུངས་བའང་ཆུ་
ཞིག་རྙེད་ན་དགའ་འགུར་འཐུང་། །འདི་ན་སྐྱེས་བུ་གཞན་དོན་བྱེད་པར་བརྩོན་པ་གང་ཡིན་
པ། །དེ་འདིའི་བརྗིད་བག་ཡིན་ཏེ་དེ་བདེ་སྐྱེས་བུའི་རྩལ་དེ་འཕགས། །ཉི་མ་རླབས་ཆེན་རྟ་
གཞོན་རྒྱུ་བ་སྣང་བྱེད་གང་ཡིན་དང་། ཁུར་ལ་མི་རྩེག་ས་ཡིས་འཇིག་རྟེན་འདེགས་པ་གང་
ཡིན་དེ། །རང་དོན་འགའ་མེད་ཆེན་པོ་རྣམས་ཀྱི་རང་བཞིན་དེ་འདྲ་སྟེ། །དེ་དག་འཇིག་རྟེན་
ཕན་དང་བདེ་བའི་རོ་ལ་གཅིག་ཏུ་གཞོལ། །འཇིག་རྟེན་མ་རིག་དུད་སྤྲིན་འཁྲིགས་པས་
འགྲོ་བ་འཁྲུགས་གྱུར་པ། །སྡུག་བསྔལ་མེ་རབ་འབར་བའི་ནང་དུ་དབང་མེད་ལྷུང་མཐོང་
ནས། །ཐོད་ལ་མེ་མཆེད་འབར་བ་ལྟ་བུར་ཡིད་བྲེལ་བརྩོན་པ་གང་། །འདི་ན་དེ་དག་སྐྱེས་
བུ་ཡིན་ཏེ་མཁས་པའང་དེ་དག་ཡིན། །གཞན་གྱི་དོན་དུ་མེ་ལྕེས་གང་བའི་མནར་མེད་
དམྱལ་བར་ཡང་། །གངས་དང་ཟླ་འོད་བསིལ་བ་ལྟ་བུར་རབ་ཏུ་དགའ་བཞིན་འཇུག །ཉིད་
-257



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཀྱི་དོན་དུ་པདྨ་ཁ་བྱེ་ལྷག་གེར་འདུག་པ་ཡི། །མཚོ་ཡང་དེ་ལ་མེ་ལྕེའི་ཚོགས་བཞིན་རབ་ཏུ་
གདུང་བར་བྱེད། །གཞན་ལ་ཕན་པ་བྱེད་པར་ཆས་པའི་མཁས་པ་རྣམས། །ལོ་མ་རལ་གྲི་
ཚལ་ནའང་བདེ་བརླག་གནས་བྱེད་ཀྱི། །སྐད་ཅིག་ཙམ་ཡང་ལྷ་ཡི་བུ་མོ་དང་འགྲོགས་ནས།།
དགའ་བའི་ཚལ་གྱི་ནང་དུ་སྐྱིད་པར་བྱེད་མི་འགྱུར། །རྒལ་བར་གྱུར་པས་སྐྱབས་མེད་སྐྱེ་བོ་
བསྒྲལ་བའི་ཕྱིར། །ཕྱིར་ཡང་ཆུ་བོ་རབ་མེད་ནང་དུ་འཇུག་བྱེད་ཀྱི། །ལྷ་ཡི་ཆུ་བོ་དབའ་
རླབས་ཆིལ་ཆིལ་འདུག་པ་བྱིས། །རེག་པའི་བདེ་བ་བདག་ཉིད་བསྟེན་པར་བྱེད་མ་ཡིན། །
དེ་ལྟར་རྒྱན་གྱིས་བརྒྱན་གྱུར་ལེགས་སྤྱད་རིན་པོ་ཆེ། །གསལ་བའི་ནང་ན་གསལ་བ་ཞི་བའི་
བདུད་རྩི་བབས། །དགའ་བའི་དགའ་བ་བྱས་པ་མི་གཟོས་རྙེད་དཀའ་བ། །བཀྲ་ཤིས་
རྣམས་ཀྱི་བཀྲ་ཤིས་ཞི་བའི་བདེ་རྒྱུན་བསྟེན། །བདེ་བར་གཤེགས་པའི་གསུང་གི་མེ་ཏོག་
རྟག་བསྟེན་བྱ། །ལྗོན་ཤིང་མེ་ཏོག་དེ་ལས་འབྲས་བུ་རྒྱ་ཆེན་འབྱུང་། །བདེ་གཤེགས་མེ་ཏོག་
གསུང་ལས་དོན་ཚོགས་བསྟེན་བྱ་སྟེ། །སྦྲང་མ་སྦྲང་རྩི་ལ་མཆོག་དགའ་བར་བྱེད་ལ་ལྟོས། །
སྐད་ཅིག་ལ་འཇིག་ཟད་ཅིང་རྟག་ཏུ་འཁྲུག་པའི་ཡུལ་རྣམས་སྤོང་། །ཞི་བའི་བདེ་འབྲས་
འཆི་བའི་འཚེར་མེད་གཅིག་པུ་དབེན་པ་བསྟེན། །རྣམ་ཐར་སྒོ་ཡི་གཏན་པས་གཏི་མུག་
འཁྲུག་པའི་རབ་རིབ་སོལ། །རྟ་མཆོག་རྟེའུ་ནི་ཤིན་ཏུ་ཡུན་རིང་གཉིད་ལོག་འགྱུར་མ་ཡིན།།
ཁྱོད་གཅིག་གདུང་བས་ཉམ་ཐག་རྣམས་ལ་སྲིད་པའི་མྱ་ངམ་དུ། །ཤིང་ཆེན་སྡོང་བརྟན་རྒྱ་
ཆེན་ཀུན་གེལ་བཟོད་དང་དུལ་བའི་ལོ་མ་ཅན། །ཞི་གནས་མེ་ཏོག་ཤེས་རབ་ཡལ་ག་རབ་
སྨིན་ལོ་བྲན་སྡུག །སྨོན་ལམ་རྩེ་མོ་ཚུལ་ཁྲིམས་གྲིབ་མ་རབ་ཞི་འབྲས་བཅས་ཀྱིས། ཁྱོད་
གཅིག་གདུང་བས་ཉམ་ཐག་རྣམས་ལ་སྲིད་པའི་མྱ་ངམ་དུ། །མཚོ་ཆེན་ཡངས་གསལ་ བྱིན་
གཞོན་གཏིང་ཟབ་བསམ་པ་རབ་ཏུ་དང་། །རྟག་བསིལ་སྦྲུལ་གདུག་སྙི་ཡི་བག་མེད་འཇིགས་
སྤངས་རང་བཞིན་གྱིས། །རབ་ཏུ་གཙང་ཞིང་སྲེད་པ་གཅོད་བྱེད་རྟུལ་བའི་ཁུར་བཟོད་ཀྱིས།།
-258



སློབ་སྤྲིང་།
ཁྱེད་ཅིག་གདུང་བས་ཉམ་ཐག་རྣམས་ལ་སྲིད་པའི་མྱ་ངམ་དུ། །སྤྲིན་ཆེན་སྐྱེ་བོ་མང་ཕན་མི་
འཇིགས་སྨྲ་བའི་སྒྲ་ཆེན་སྒྲོགས། །དྲགས་པ་རྒྱ་ཆེན་ཆར་གྱི་ཤུགས་དྲག་སྙིང་རྗེའི་རླུང་གིས་
བསྐྱོད། །རྡུལ་རབ་ཞི་བ་ཚུལ་ཁྲིམས་གྲིབ་མས་ས་སྟེང་བརྒྱན་པར་གྱིས། །
བདག་གིས་དེ་སྐད་བརྗོད་པས་བསོད་ནམས་ཅུང་ཟད་བསྒྲུབས་པ་གང་། །དེ་
ཡིས་སྐྱེ་བོ་མ་ལུས་བདེ་གཤེགས་སྤྱོད་ལ་དད་བྱེད་ཅིང་། །རྟག་བདེ་ལོངས་སྤྱོད་བཟང་ལྡན་
ཡིད་ལ་རེ་བ་འབྱོར་བ་དང་། །གཞན་ལ་ཕན་དགའ་དེ་ནས་རིམ་གྱིས་ཀུན་མཁྱེན་བགྲོད་
པར་ཤོག །དམྱལ་བ་ལག་མཐིལ་ལྟར་མཉམ་སྣང་གསལ་མེ་རབ་ཞི་བ་དང་། །སྐམ་འཁྲུངས་
པདྨའི་ལོ་མས་ཁེབས་ཤིང་རྩ་བའི་ཁྱིའུ་སོ་འཐོན། །གཙང་ཞིང་དྲི་ཞིམ་པདྨ་ཁ་བྱེས་ས་
རྣམས་བརྒྱན་པ་དང་། །རྒྱས་ཤིང་བཟང་ལ་སེར་བུའི་ངད་བཅས་ཆར་ཟིམ་འབབ་པར་ཤོག།
བདུད་དཔུང་ཕམ་པ་ཆོ་ངེས་འདེབས་པས་མི་བརྙེངས་སྒྲོགས་པ་པོ། །ལྷ་ཆུའི་རྩེད་མོ་བས་
ཀྱང་དགའ་མཛད་ལྷ་དང་མི་འདུལ་བ། །སྐྱེ་ཤི་ཉོན་མོངས་སྡུག་བསྔལ་རྒྱུན་རྣམས་འཇོམས་
པའི་སངས་རྒྱས་དག །ཕྱོགས་དང་ཕྱོགས་སུ་བརྣག་པ་བཞིན་དུ་ནམ་ཞར་འབྱུང་བར་ཤོག།
འགྲོ་བ་ཆོས་ཀྱི་ཀུན་དགའ་འཕེལ་བའི་དགའ་སྟོན་ཆེ་བར་ཤོག །འཆི་བདག་རེ་བ་ཤིན་ཏུ་
ཡུན་རིང་གོམས་པ་དོན་མེད་ཤོག །ཐུབ་པའི་སྐྱེ་བོའི་གཏམ་ཚོགས་སྤེལ་བས་ཞི་བ་བདུད་
རྩི་ཡི། །ཆར་གྱིས་ཟླ་བའི་སྣང་བ་རབ་བཟང་བསིལ་བས་དོན་བྱས་ཤོག །
སློབ་མ་ལ་སྤྲིངས་པའི་སྤྲིང་ཡིག་སློབ་དཔོན་ཆེན་པོ་ཙནྡྲ་གོ་མིས་མཛད་པ་རྫོགས་སོ། །རྒྱ་གར་གྱི་མཁན་པོ་སརྦ་
ཛཱ་དེ་བ་དང་། ཞུ་ཆེན་གྱི་ལོ་ཙཱ་བ་བན་དེ་དཔལ་བརྩེགས་རཀྵི་ཏས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །དགེའོ།། །།
-259



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །མཁས་པ་རྣམས་འཇུག་པའི་སྒོ་ཞེས་བྱ་བའི་
བསྟན་བཅོས་ཀྱི་རྩ་བ་བཞུགས་སོ། །
ཆོས་རྗེ་ས་སྐྱ་པཎྜི་ཏས་མཛད།
༄༅། །རྒྱ་གར་སྐད་དུ། བིདྱ་ག་ཏ་ཨ་ཝ་ཏ་ར་དྭ་ར། བོད་སྐད་དུ། མཁས་པ་
འཇུག་པའི་སྒོ། བླ་མ་དང་འཇམ་པའི་དཔལ་ལ་གུས་པས་ཕྱག་འཚལ་ལོ། །དོན་བཟང་ཆོས་
སྤོབས་ངེས་ཚིག་དྲི་མ་མེད། །རང་གཞན་དོན་བརྙེས་སྤངས་དང་ངེས་པར་འབྱུང་། །སྟོན་པའི་
ཆོས་སྨྲ་སེང་གེའི་སྒྲ་སྒྲོགས་པའི། །འཇམ་མགོན་བླ་མའི་ཞབས་ལ་མགོས་ཕྱག་འཚལ་ །
འགའ་ཞིག་སྒྲ་དང་རྣམ་པ་དབྱེ་བ་དང་། ཁམས་དང་བྱེད་ཚིག་དཔེ་དང་ཚིག་གི་རྒྱན། །དབྱེ་
བསྡུ་གྲངས་དང་ངེས་པ་གོ་རིམ་ལ། །འདི་ལ་དོན་ཕལ་ཆེར་རྨོངས་པར་མཐོང་ནས་འདི། །མང་
དུ་ཐོས་ཤིང་མཐོང་ནས་གོམས་པ་དང་། །མན་ངག་དབང་གིས་དཔལ་ལྡན་ཀུན་དགའ་ཡི། །
རྒྱལ་མཚན་འདི་ན་འགའ་ཙམ་འཆད་པ་ལ། །མཁས་པ་རྣམས་ཀྱིས་དགའ་བ་བསྐྱེད་དེ་ཉོན།།
མཁས་གང་ཤེས་བྱའི་དེ་ཁོ་ན། །ཇི་བཞིན་རྟོགས་པ་ཡིན་པར་འདོད། །བྱེ་བྲག་སྦྱངས་པའི་
དོན་ཤེས་པ། །དེ་ཡང་དེ་ལ་མཁས་པ་ཡིན། །དེ་ཡུལ་བརྡ་སྤྱོད་རྟོག་གེ་དང་། །གསོ་བ་ཕྱི་ནང་སྦེ
རིག་ཅེས་གསུངས། །གཞན་ལས་གཞན་དག་རྣམ་བཤད་པ། །འདི་ཡི་ནང་དུ་འདུས་ཤེས་བྱ།།
བསྟན་བཅོས་བྱེད་པའི་དམ་པ་ཡིས། །སྟོན་པ་ལ་ནི་མཆོད་བརྗོད་བྱ། །བསྟན་པ་སྤེལ་ཕྱིར་
དག་པའི་ཚིག །འདི་ལ་འཐད་པ་བཟང་པོ་མཐོང་། །མཆོད་བསྟོད་འདུད་པའི་བདག་ཉིད་
ཅན། །ཤིས་པར་བརྗོད་སོགས་མི་འགལ་ཏེ། །ཐམས་ཅད་དུ་ཡང་སྟོན་པ་ཡི། །ཆེ་བ་འབའ་
-260



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
བཞིག་སྟོན་ཕྱིར་རོ། །དམ་བཅའ་བ་དང་བསྐུལ་ཚིག་སོགས། །འཆད་ཕྱིར་སྤྲོ་བ་སྟོན་པ་སྟེ། །
མཆོག་རྟོགས་འགྲུབ་པའི་རྒྱུར་འགྱུར་བས། ཁས་ལེན་པ་ལ་འགལ་བ་མེད། །ནུས་པ་མེད་
ཀྱང་འབད་བཞིན་དུ། །བསྟན་བཅོས་ལ་ཡང་འཇུག་པའི་ཚིག །བསྟན་བཅོས་དང་ནི་སྟོན་
བྱེད་པ། །གཉིས་ཀ་དམ་པར་བསྟན་ཕྱིར་ཡིན། །བཤད་སླ་བ་དང་གཟུང་བདེ་ཞིང་། །བསྟན་
བཅོས་ལ་ཡང་རྩོད་བྲལ་ཕྱིར། །མཁས་པ་ལ་ལ་བསྟན་བཅོས་ལུས། །བསྡུས་ཏེ་ཐོག་མར་
དགོད་པར་མཛད། །བསྟན་བཅོས་དམ་པར་བསྟན་པའི་ཕྱིར། །སྟོན་པས་ཐོག་མར་དགོས་པ་
བསྟན། །ཡོངས་སུ་རྟོག་པས་དེ་མཐོང་ན། །དཔྱོད་པ་ལ་ཡང་ཅིས་མི་འཇུག །དངོས་སུ་བརྗོད་
འདོད་མི་སྟོན་ཅིང་། །བརྗོད་པ་ཀུན་གྱི་གཞིར་གྱུར་པ། །ཡི་གེ་ཞེས་བཤད་དབྱངས་གསལ་
བྱེད། །དེ་ཡི་དབྱེ་བསྡུ་འདིར་མ་བཤད། །ཡི་གེ་འདུས་པའི་བདག་ཉིད་ཅན། །དོན་གྱི་ངོ་བོ་
བརྡ་སྤྲོད་པ། །མིང་ཡིན་དེ་ཡི་ཁྱད་པར་དག །སྟོན་པས་ཚིག་ཅེས་རབ་ཏུ་བཤད། །དེ་དག་
ཕན་ཚུན་སྦྱར་བ་ལས། །བརྗོད་འདོད་གསལ་བར་སྟོན་ཏེ་ངག །དེ་བསགས་པ་ལས་རབ་བྱེད་
སོགས། །ཆོས་ཀྱི་ཕུང་པོའི་བར་དུའང་འགྲུབ། །མིང་ཚིག་དེ་དག་རྒན་པོ་ཡིས། །ཐོག་མར་
སྦྱར་བ་བརྡ་ཡིན་ལ། །ཕྱི་ནས་དཔྱོད་པ་ཐ་སྙད་ཡིན། །དེ་ཡི་དང་པོ་འདོད་རྒྱལ་སྒྲ། །དེ་ལ་
བརྟེན་ནས་ཕྱི་ནས་དོན། །གཞན་ལ་སྒྲོ་འདོགས་རྗེས་སྒྲུབ་སྒྲ། །བརྡ་སྤྲོད་བྱེད་པ་འདོད་རྒྱལ་
སྒྲ། །དོན་ཆེན་སྒྲུབ་པ་མ་གཏོགས་པ། །སླན་ཆད་མི་སྦྱར་དོན་དེ་ལ། །བརྡ་འཇུག་ན་ཡང་མི་
རྟོགས་ཕྱིར། །བརྡ་ཡི་ཁྱད་པར་གཞན་དག་ཏུ། །མ་གྲགས་གཞན་དུ་གྲགས་པ་ལ། །དེ་ལྟར་
མི་བསམ་གཞན་དག་ཏུ། །གྲགས་པ་གྲགས་པ་ཉིད་དུ་གསལ། །རྫོགས་སངས་རྒྱས་ཀྱིས་
གདུལ་བྱའི་ངོར། །འཇིག་རྟེན་བསྟན་བཅོས་ལ་མེད་པའི། །བརྡ་ནི་སྐྱེ་བོའི་སྤྱོད་ཡུལ་མིན། །
ཀུན་མཁྱེན་དགོངས་པ་བསམ་མི་ཁྱབ། །སྔོན་ཆད་གཞན་དུ་མ་གྲགས་ཀྱང་། །མཁས་པ་
རྣམས་ཀྱིས་ངོ་འཕྲོད་པའི། །བརྡ་ནི་རྗེས་སྒྲུབ་ཉིད་ཡིན་ཏེ། །རྒྱུ་མཚན་དག་ལ་ལྟོས་ཕྱིར་རོ། །
-261



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྗེས་སུ་མཚུངས་དང་ལོག་པ་ཡིས། །རྗེས་སུ་སྒྲུབ་པ་རྣམ་པ་གཉིས། །ཕན་ཚུན་འབྲེལ་བ་ལ་
སོགས་པ། །རྒྱུ་མཚན་འགའ་ལ་ལྟོས་ནས་དེ། །དེ་ཡང་གྲགས་འཇུག་འགལ་བ་དང་། །མི་
འགལ་འགལ་ཞིང་མི་འགལ་བའི། །སྒྲ་ཡི་འཇུག་ཚུལ་རྣམ་པ་བཞི། །བརྡ་སྤྲོད་བྱེད་པ་རྣམས་
ལ་གྲགས། །སྦྱར་བ་སྔ་མ་སྔོན་འགྲོ་ཅན། །དེ་ཡི་རྒྱུ་མཚན་མི་འཇུག་ཅིང་། །བརྗོད་འདོད་ཁོ་
ནས་དབང་བསྒྱུར་བ། །ལོག་པར་སྒྲུབ་པ་ཡིན་པར་འདོད། །དགའ་དང་སྨེ་དང་ངོ་མཚར་དང་།
སིལ་སྙན་ལ་སོགས་མི་འགལ་སྒྲ། །ཉེ་བར་མཚོན་སྒྲ་གང་སྟོན་པ། །རྗེས་སུ་བྱེད་པའི་སྒྲ་ཞེས་
བཤད། །གཟུགས་སྒྲ་དྲི་རོ་རེག་པ་དང་། །སེམས་ལས་བྱུང་བའི་ཁྱད་པར་འགའ། །ཕྱོགས
གཅིག་ངེས་པར་མི་ནུས་པ། །སྟོན་ཏེ་ཉེ་བར་སྦྱོར་བའི་སྒྲ། །དེ་སོགས་སྦྱོར་བའི་ངག་ཕལ་
ཆེར། །ཉེ་བར་སྟོན་ན་ཟློས་སྒྲ་འཇུག །དོན་ལ་འཇུག་པའི་སྒྲ་ཇི་སྙེད། །དེ་ཀུན་རིགས་དང་
མིང་དུ་འདུས། །དེ་མ་ཡིན་ལས་ལོག་པ་ཅན། །རྣམ་པ་ཀུན་ཏུ་སྤྱི་འདྲ་བ། །ཕན་ཚུན་བླང་དོར་
མཚུངས་གྲུབ་པ། །དེ་སྟོན་བྱེད་པ་རིགས་ཀྱི་སྒྲ། །དོན་ལ་དམིགས་ནས་མཚོན་བྱ་སྟེ། །དེ་ཡི་
དོན་ལྡོག་མཚན་ཉིད་ཡིན། །རྒྱུ་མཚན་མེད་པའམ་ཡོད་ཀྱང་རུང་། །ལོག་པའི་རྒྱུ་མཚན་ཡིན་
ང་བླ། །མཚན་ཉིད་དོན་ལ་མ་ལྟོས་པའི། །བཏགས་པ་ཐམས་ཅད་མིང་གི་སྒྲ། །དམ་པའི་
དོན་དུ་དགག་སྒྲུབ་མེད། །ཐ་སྙད་པ་ལ་རང་སྤྱི་གཉིས། །རང་མཚན་འཛིན་པ་སྣང་བ་ལ།བ་ལ། །སྤྱི་
འཛིན་པ་ནི་གཞན་སེལ་ཡིན། །གཞན་སེལ་ལ་ནི་དགག་སྒྲུབ་གཉིས། །སྒྲུབ་པ་ཡོད་དང་ཡིན་
པ་སྟེ། །དགག་པ་མེད་དང་མ་ཡིན་དགག །འགའ་ཞིག་འགོག་པ་སྒྲུབ་པའི་ཚིག །ལ་ལ་སྒྲུབ་
པ་དགག་སྒྲ་ཅན། ཁ་ཅིག་དོན་བཞིན་འཇུག་པས་ན། །ཕལ་ཆེར་གནས་སྐབས་གཙོ་བོ་ཡིན།།
མིང་སྒྲུབ་པ་ལ་སུ་བན། །དེ་ལ་རྣམ་དབྱེ་ཉི་ཤུ་བཞི། །ངོ་བོ་བྱ་བྱེད་དགོས་པ་དང་། །འབྱུང་བ
ཁུངས་འབྲེལ་གནས་བོད་པའི་ཚིག །གཅིག་གཉིས་མང་པོས་རྣམ་དབྱེ་བས། །རྣམ་པར་དབྱེ་
བ་ཉི་ཤུ་བཞི། །དབྱངས་ཡིག་སོ་སོའི་མཐའ་ཅན་ལ། །རྟགས་གསུམ་སོ་སོའི་རབ་དབྱེ་བས།།ཡ་
-262



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
དུག པ་རྣམ་དབྱེ་ཐ་དད་རབ་སྦྱར་ནས། །དོན་གཅིག་རྣམ་པར་སྒྲུབ་བོ་ཞེས། །ལེགས་པར་སྦྱར་བའི་
རྗེས་འགྲོ་བའི། །བརྡ་སྤྲོད་པ་དག་དེ་སྐད་སྨྲ། །འདིར་ནི་མི་ནུས་མི་དགོས་ལ། །རྣམ་པར་དབྱེ་
ལ་རང་གནས་མིན། །སྦྱོར་བ་དག་ཀྱང་ཐ་དད་པས། །དོན་དེའི་སྤྲོས་པ་རེ་ཞིག་བཞག །འདི་
ནི་གྲོང་ཁྱེར་བ་ཡི་སྒྲ། །རྣམ་པ་ཀུན་ཏུ་རིང་ཐུང་མེད། །རྟགས་ཀྱང་ཀུན་ཏུ་འཆོལ་བ་དང་། །
ངེས་པ་དག་ཀྱང་མ་མཛད་མོད། །དེ་ལྟ་ན་ཡང་བརྗོད་འདོད་དང་། །ཤུགས་ཀྱིས་རྣམ་པར་
དབྱེ་བའི་ཚིག །དོན་གཅིག་ན་ཡང་སྒྲ་འགྱུར་བ། །མཐར་གནས་ཡི་གེའི་སྟོབས་ལས་འབྱུང་།།
འདི་འདྲའི་སྒྲ་སྦྱོར་མཁས་རྣམས་ལ། །སྔོན་ཆད་གྲགས་པ་ཁོ་ནར་ཟད། །འགའ་ཞིག་འཁྲུལ་
པར་དོགས་པའི་ཕྱིར། །འབད་པ་ཡིས་ཀྱང་གཞན་དུ་བསྒྱུར། །ལ་ལ་གྲགས་པའི་བྱེ་བྲག་
གིས། །རྣམ་པར་དབྱེ་བ་བསྣོལ་མ་མཛད། །དེ་ལྟ་ན་ཡང་དེ་དག་ཉིད། །གཞན་དུ་སྦྱར་ཡང་མི་
འགལ་ཕྱིར། །ངོ་བོ་ཉིད་ཀྱིས་འབྲེལ་མེད་པ། །དེས་ན་བརྗོད་འདོད་ཁོ་ནར་གྲུབ། །བརྗོད་
འདོད་སྟོབས་ཀྱིས་གྲངས་གསུམ་དང་། །རྟགས་གསུམ་ལ་ཡང་འཆོལ་བ་མཐོང་། །དེ་འཕེན་
བྱེད་པ་ཚིག་གི་རྐྱེན། །དངོས་སམ་མི་མངོན་པས་ཀྱང་འགྲུབ། །རིང་ཐུང་དྲག་ཞན་ལ་སོགས་
སྒྲ། །དོན་ལ་འཇུག་པ་ཡོད་མོད་ཀྱི། །སྐབས་ཀྱིས་རྟོགས་པར་དགོངས་ནས་དེ། །དངོས་སུ་
བཀོད་པ་བཏང་སྙོམས་མཛད། ཁམས་སྒྲུབ་པ་ནི་ཏི་ངན་སྟེ། །དེ་ལ་སྐྱེས་བུ་རྣམ་པ་གསུམ།།
མདོར་ན་རྣམ་དབྱེས་མིང་སྒྲུབ་ཅིང་། །བྱེད་པའི་ཚིག་གིས་ཁམས་བསྒྲུབས་ནས། །བརྗོད་བྱ་
སྟོན་པའང་ངག་ཅེས་བཤད། །འདི་དག་བརྡ་སྤྲོད་བྱེད་པའི་གཞི། །རང་བཞིན་ཡོན་ཏན་ལས་
རྣམས་ལ། །ངོ་བོ་བསྟོད་སྨད་བརྗོད་པའི་ཚུལ། །དྲང་པོ་ཟུར་མིག་ཚིག་དང་དོན། །དངོས་
ཤུགས་དཔེ་ཡི་སྒོ་ནས་དེ། །སྒྲོ་བཏགས་ནས་ནི་ཚིག་གི་རྒྱན། །ཉམས་དགུའི་རོ་དང་སྦྱར་ཏེ་
སྤེལ། །སྒེག་ཅིང་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་ངམ་
དང་ཞི་བ་དགུ། །འཆི་མེད་མཛོད་ལས་བརྒྱད་དུ་བསྡུས། །སྒེག་པ་ལུས་ངག་ཆ་ལུགས་དང་། །པ
དྲ
-263



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཡུལ་སོགས་མཛེས་པའི་ཁྱད་པར་ཡིན། །དཔའ་བ་འཇིགས་མེད་བརྟུལ་ཞུགས་ཡིན། །དབྱེ་
ན་སྦྱིན་དང་ཚུལ་ཁྲིམས་སོགས། །དམ་པའི་ཆོས་ཡིན་གཡུལ་ངོར་དགྲ། །འཇོམས་པ་ལ་
སོགས་འཇིག་རྟེན་པའི། །དཔའ་བ་ཡིན་པར་ཤེས་པར་བྱ། །མི་སྡུག་པ་ནི་མཛེས་པ་འགོག།
དེ་ཡང་ལུས་ངག་ཆ་ལུགས་དང་། །ཡུལ་སོགས་སྒོ་ནས་རྣམ་པར་དབྱེ། །དགོད་པ་བཞད་གད་
འབྱིན་པའི་ཚིག །ལུས་ངག་ཆ་ལུགས་རྣམ་འགྱུར་དང་། །སྤྱོད་ཚུལ་ཡོན་ཏན་སྐྱོན་རྣམས་ཀྱི།
སྒོ་ནས་གཞན་ལ་འཕྱ་བ་ཡིན། །དྲག་ཤུལ་རྩུབ་པར་སྤྱོད་པ་སྟེ། །སྒྲིབ་པ་རྣམ་གཉིས་བག་
ཆགས་དང༌། །བཅས་པ་འབད་པས་འཇོམས་པ་སོགས། །ཆོས་ཡིན་ཕ་རོལ་གནོན་པ་དང་། །
ལུས་ངག་ཡིད་ཀྱི་རྩུབ་པའི་ཆོས། །འཇིག་རྟེན་པ་ཡི་དྲག་ཤུལ་ཡིན། །འཇིགས་རུང་བག་
འཁུམས་བྱེད་པའི་ཚུལ། །ལུས་ངག་རྣམ་འགྱུར་མི་བཟད་པ། །སྦྱིན་སོགས་སྤྱད་པར་དཀའ་
བ་ཆོས། །དེ་ལས་གཞན་པ་འཇིག་རྟེན་པ། །སྙིང་རྗེ་བརྩེ་བ་བསྐྱེད་པའི་སེམས། །དམན་པ་
མཐོང་དང་རྒྱལ་སྲས་ཀྱི། །ཐུགས་རྗེའི་སྤྱོད་པ་ངོ་མཚར་ཅན། །ཐོས་པས་སྙིང་རྗེ་ཁྱད་པར་སྐྱེ།།
ངམ་པ་གཞན་ལས་འཕགས་པའི་སེམས། །འཇིག་རྟེན་པ་ཡི་འབྱོར་པ་དང་། །མཁས་པའི་
ཡོན་ཏན་ཕུན་ཚོགས་པས། །ཕ་རོལ་ཟིལ་གྱིས་གནོན་པའོ། །ཞི་བ་ང་རྒྱལ་བཅོམ་པའི་ཆོས།།
ངམ་པ་བཟློག་པ་ཉིད་ལ་འདོད། །སྒེག་པའི་རྒྱན་ལ་མི་སྡུག་དང་། །དྲག་ཤུལ་ངམ་པའི་རྒྱན་
མི་སྦྱར། །དཔའ་བའི་རྒྱན་ལ་དགོད་པ་དང་། །སྙིང་རྗེ་ཞི་བའི་རྒྱན་རྣམས་སྤང་། །མི་སྡུག་པ་
ལ་སྒེག་པ་དང་། །སྙིང་རྗེ་ཞི་བའི་རྒྱན་མི་སྦྱར། །དགོད་པའི་རྒྱན་ལ་དྲག་ཤུལ་དང༌། །
འཇིགས་རུང་སྙིང་རྗེ་ཞི་བ་སྤང་། །དྲག་ཤུལ་འཇིགས་རུང་རྣམ་གཉིས་ལའང་། །དེ་བཞིན་
སྙིང་རྗེ་ཞི་བ་སྤང་། །སྙིང་རྗེ་ཞི་བ་རྣམ་གཉིས་ལ། །སྒེག་དང་དཔའ་དགོད་དྲག་ཤུལ་དང་། །
འཇིགས་རུང་ངམ་པ་དྲུག་པོ་སྤང་། །ངམ་པའི་རྒྱན་ལ་སྙིང་རྗེ་དང་། །ཞི་བ་གཉིས་ནི་རྣམ་པར་
སྤང་། །སྒེག་པའི་རྒྱན་ལ་སྙིང་རྗེ་དང་། །ངམ་དང་ཞི་བ་འཇུག་པ་སྲིད། །དཔའ་བའི་རྒྱན་ལ་!
-264



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
དྲག་ཤུལ་དང་། །འཇིགས་རུང་ངམ་པའི་རྒྱན་མི་འགལ། །མི་སྡུག་པ་ལ་དྲག་ཤུལ་དང་། །
འཇིགས་རུང་སྐབས་འགར་འགལ་བ་མེད། །སྙིང་རྗེ་ཞི་བའི་རྒྱན་ཕན་ཚུན། །སྐབས་ཀྱིས་
འགལ་བ་མེད་པའང་སྲིད། །དགོད་པའི་རྒྱན་ལ་སྒེག་ཅིང་དཔའ། །མི་སྡུག་ངམ་པའི་རྒྱན་
སྦྱོར་སྲིད། །དྲག་ཤུལ་འཇིགས་རུང་རྣམ་གཉིས་ལ། །དཔའ་དང་མི་སྡུག་དམ་པ་འཇུག །ངམ་
པའི་རྒྱན་ལ་སྒེག་ཅིང་དཔའ། །དགོད་ཅིང་དྲག་ཤུལ་འཇིགས་རུང་འཇུག །སྒེག་དགོད་ངམ་
པ་རྣམ་གསུམ་ལ། །བསྒྱིངས་དང་འཕྱར་དང་ཟིལ་གནོན་དང་། །དཔེ་རྒྱན་སྒྲོ་བཏགས་སྣ་
ཚོགས་པ། །རོལ་ཅིང་སྒེག་པའི་ཚིག་རྒྱན་འཇུག །དཔའ་དྲག་འཇིགས་རུང་རྣམ་གསུམ་ལ།
ཁམས་གསུམ་ཟ་བའི་ངང་ཚུལ་ཅན། །ངོ་བོ་ཉིད་ཀྱིས་འཇིགས་རུང་བ། །སྤུ་ཟིང་ཞེས་ནི་བྱེད་
པའི་ཆོས། །རྩུབ་པའི་ཚིག་རྒྱན་སྦྱར་བར་བྱ། །མི་སྡུག་པ་ནི་ལུས་ངག་ཡིད། །ལྷན་ཅིག་སྐྱེས་
དང་སྦྱར་བ་ཡི། །སྐྱོན་དང་འབྲེལ་བའི་ངང་ཚུལ་ཅན། །ཡིད་འབྱུང་བྱེད་པའི་ཚུལ་ཡིན་ནོ། །
དགོད་པའི་རྒྱན་ལ་རང་བཞིན་དང་། །བསྒྲུབས་པ་ལས་བྱུང་རྣམ་པ་གཉིས། །རང་བཞིན་ཕལ་
ཆེར་བླུན་པོ་ལ། །བསྒྲུབས་པ་མཁས་པ་རྣམས་ལ་ཡོད། །སྙིང་རྗེ་ཞི་བ་རྣམ་གཉིས་ལ། །སྒེག་
ཅིང་དཔའ་བ་ལ་སོགས་པའི། །ཚིག་རྒྱན་སྦྱར་ན་གཉིས་པོ་འཇིག །དེ་ཕྱིར་བཅོས་མའི་དཔེ་
རྒྱན་སྤང་། །སྒེག་སོགས་རྣམས་ལ་ཞི་བའི་དཔེ། །མི་འཇུག་ཞི་ལ་སྒེག་སོགས་བཞིན། །དེ་
བཞིན་ཕན་ཚུན་འགལ་བའི་དཔེ། །ཀུན་ལ་རང་གིས་བརྟགས་ཏེ་སྦྱར། །དཔེ་ཡི་རྒྱན་རྣམས་
ཕལ་ཆེར་ནི། །རང་གི་ཆོས་དང་མཐུན་པར་སྦྱར། །དཔེ་དོན་འབྲེལ་བར་མ་གྱུར་ན། །སྙན་
ངག་མཁན་གྱིས་སྨད་པ་སྲིད། །གྲགས་པའི་དཔེ་ལ་དཀར་བ་དང་། །མཐོ་དང་འོད་དང་བ་
དན་སོགས། །སྦྱར་ཞེས་དབྱངས་ཅན་མགུལ་རྒྱན་སྨྲ། །དཔའ་ལ་སེང་གེ་སྟག་ལ་སོགས། །
ཞུམ་པ་ཝ་སྐྱེས་ཅེ་སྤྱང་སོགས། །མཁས་པ་འཇམ་དབྱངས་སྟོབས་སྲེད་མེད། །བླུན་ལ་བ་ལང་
ཞེ་སྡང་སྦྲུལ། །གསལ་བ་སྐྱེ་རྒུའི་སྒྲོན་མེ་སོགས། །རྒྱས་པར་སྦྱར་ཞེས་མཁས་རྣམས་སྨྲ། །༔
-265



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པཚིག་ཀྱང་ཚོགས་པར་དབྱུང་བྱ་བ། །ལེགས་པར་སྦྱར་དགོས་སྨད་པའི་ཚིག །སྙན་ངག་མཁན་
གྱིས་སྤང་བར་བྱ། །དཔེར་ན་མཆོག་ལུས་ཉེར་གནས་དང་། །བསྐུལ་དང་ཡང་ཞིང་གཡོ་
སོགས་བཞིན། །བསྟན་བཅོས་བྱེད་པས་ཚིགས་བཅད་དང་། །རྐྱང་པ་དང་ནི་སྤེལ་བ་གསུམ།།
ཚིགས་བཅད་ལུང་ལ་གྲགས་པ་དང༌། །སྡེབ་སྦྱོར་མཁན་ལ་གྲགས་པ་གཉིས། །ལུང་ལ་རྐང་
པ་གཉིས་པ་ནས། །བརྩམས་ཏེ་དྲུག་གི་བར་དུ་བཤད། །སྡེབ་སྦྱོར་ཚིགས་བཅད་རྐང་བཞི་པ།།
འཇུག་དང་རིགས་ཀྱིས་དབྱེ་བས་གཉིས། །སྙན་ངག་ལ་ནི་ལུས་དང་རྒྱན། །རྣམ་པ་གཉིས་སུ་
བསྡུས་ཏེ་བཤད། །ཚིགས་བཅད་གཅིག་གིས་བརྗོད་བྱའི་དོན། །རྫོགས་པ་གྲོལ་བ་ཡིན་
པར་འདོད། །ཚིགས་བཅད་ཕན་ཚུན་འདུས་པ་ལས། །བརྗོད་བྱ་རྟོགས་པ་རིགས་འབྲེལ་ཡིན།།
གནས་སྐབས་གཅིག་ལ་ཡུལ་ཐ་དད། །བྱ་བ་ཐ་དད་སྟོན་པ་མཛོད། །ཡུལ་གཅིག་བྱ་བ་དུ་མ་
ཡིས། །བསྔགས་པ་ཚོགས་པ་ཡིན་པར་བཤད། །ཚིག་དོན་ཕུན་སུམ་ཚོགས་གྱུར་ཅིང་། །སྐྱོན་
མེད་མཁས་པ་མགུ་བྱེད་ན། །ཡོན་ཏན་འགའ་ཞིག་མ་ཚང་ཡང་། །སྙན་ངག་སྐྱོན་ཅན་མིན་
པར་བཤད། །གཙོ་བོའི་ཡོན་ཏན་སྔར་བརྗོད་ནས། །དེ་ཡིས་དགྲ་ཟླ་ཟིལ་གནོན་པ། །ཕྱི་ནས་
འཆད་པའི་ཚུལ་འདི་ནི། །སྙན་ངག་མཁན་རྣམས་ཀུན་ལ་གྲགས། །རིགས་རྒྱུད་ཤེས་རབ་
ཐོས་སོགས་ཀྱིས། །དགྲ་ཡི་ཡོན་ཏན་སྔར་བརྗོད་ནས། །ཕྱི་ནས་དེ་ཉིད་ཟིལ་གནོན་པའི། །
སྐྱོན་ཡོན་བརྗོད་ལ་འགའ་ཞིག་དགའ། །དེ་ལྟའི་ཚིགས་བཅད་སྦྱོར་བ་ལ། །བེ་དྷཌྷ་དང་གོ་ཌ་
བའི། །ཚིག་གི་སྦྱོར་ཚུལ་རྣམ་པ་གཉིས། །འཕགས་པའི་ཡུལ་གྱི་མཁས་ལ་གྲགས། །དང་པོ་
འཇམ་ཞིང་ཅུང་ཟད་ཞི། །གཉིས་པ་གསང་མཐོ་ཅུང་ཟད་རྩུབ། །བེ་དྷནྡྷ་ལ་ཡོན་ཏན་བཅུ། །
ཡོན་ཏན་འདི་བཅུ་ཕལ་ཆེ་བ། །བཟློག་པ་གོ་ཌ་བ་ཞེས་བཤད། །ཤིན་ཏུ་གྲགས་པ་མ་ཡིན་
པའི། །ཚིག་སྦྱོར་ལེགས་ཞེས་གོ་ཌ་འདོད། །ཆིངས་དང་ཡི་གེ་མཚུངས་པ་ཡི། །ཚིག་སྦྱོར་རྗེས་
སུ་མཚུངས་ཞེས་བྱ། །ཡི་གེ་འཁོར་མོ་མཚུངས་པ་ལ། །སྔ་མའི་འདུ་བྱེད་ཉམས་མྱོང་བ། །
-266



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
མི་རིང་བར་གནས་ཚིག་མི་རྩུབ། །དེ་ནི་ཤིན་ཏུ་གཞོན་ཞེས་བྱ། །ཆིངས་ལ་གཅམ་བུའི་སྐྱོན
མཐོང་གི །མཉེན་པའི་སྒོ་ནས་སྐྱོན་མ་ཡིན། །འཇིག་རྟེན་ལུགས་ཀྱི་རྗེས་འབྲངས་ནས། །
ཡང་དག་གཏོད་པར་བྱེད་པ་དང་། །གཅིག་ཅར་དུ་ནི་ཆོས་དུ་མ། །བརྟགས་པའང་ཏིང་ངེ་
འཛིན་དུ་བརྗོད། །ཚིག་རྒྱན་སྦྱོར་བ་འདི་རྣམས་ནི། །སྔོན་གྱི་མཁས་པ་རྣམས་ཀྱིས་བསྟན། །
མཉམ་གཞག་ཅེས་བྱའི་ཚིགས་བཅད་རྒྱན། །སྙན་ངག་མཁན་རྣམས་ཐམས་ཅད་འདོད། །
འདི་དག་གཅིག་གི་ཁྱད་པར་གྱིས། །དབྱེ་ན་ཤིན་ཏུ་མང་མོད་ཀྱི། །མངར་བའི་ངོ་བོའི་ཁྱད་
པར་ལྟར། །དབྱེ་བ་དཀའ་ཕྱིར་འདིར་མ་བཤད། །ངོ་བོས་དངོས་སུ་བསྔགས་པ་ནི། །རང་
བཞིན་བརྗོད་དང་རིགས་ཡིན་ཏེ། །དེ་སོགས་དེ་ཡི་རྒྱན་བཤད་བྱ། །དེ་ལྟའི་དཔེ་ཡི་རབ་དབྱེ་
བ། །སྔོན་གྱི་མཁས་པས་འདི་ལྟར་བཤད། །ཆོས་དང་དངོས་པོ་བཟློག་པ་དང་། །ཕན་ཚུན་
དཔེ་དང་ངེས་པའི་དཔེ། །ངེས་པ་མེད་དང་སྡུད་པའི་དཔེ། །དེ་སོགས་དཔེ་ནི་སྤྲོས་ཏེ་བཤད། །
མཚུངས་དང་འདྲ་དང་ཇི་ལྟར་སོགས། །མཉམ་དང་རྗེས་མཚུངས་རྗེས་སུ་འདྲ། །དེ་ཡི་འགྲན་
ཟླ་དགྲ་ཟླ་དང་། །རིགས་མཐུན་རྗེས་སུ་སྒྲུབ་ལ་སོགས། །རང་བཞིན་མཚུངས་དང་གཟུགས་
བརྙན་སོགས། །མཚན་ཉིད་གཅིག་དང་མཐུན་ཕྱོགས་དང་། །དཔེ་དང་དཔེར་བྱ་རྟགས་
མཚུངས་དང་། །གནས་མཚུངས་དང་ནི་མཚུངས་པ་དང་། །འགྲན་དང་ཟིལ་གྱིས་མནན་པ་
དང་། །སྒྲ་སྒྲོགས་པ་དང་ཡལ་བར་དོར། །གདུང་བར་བྱེད་དང་སྨ་འབེབས་དང་། །དགོད་དང་
ཕྲག་དོག་མི་བཟོད་དང་། །དེ་ཡི་སྐལ་བཟང་འཕྲོག་པ་དང་། །དེ་ཡི་མཛེས་དང་སྦེད་ལ་
སོགས། །མཚུངས་ལས་དེ་ནི་གོང་དུ་བརྒལ། །དེ་ཡི་རྐང་རྗེས་རྐང་པས་འཇོག །དེ་ཡི་གནས་
ལ་བརྒལ་བ་སོགས། །མཚུངས་པ་གསལ་བར་བྱེད་པ་ཡིན། །རྟག་ཏུ་སངས་རྒྱས་སངས་རྒྱས་
སྲས། །རྣམ་པ་ཀུན་ཏུ་མཆོད་བྱེད་ཅིང་། །སྐྱེ་བ་ཀུན་ཏུ་སངས་རྒྱས་ཀྱི། །སྙན་ངག་མཁན་དུ་
འགྱུར་བར་ཤོག །མཁས་པ་རྣམས་འཇུག་པའི་སྒོ་ལས་རྩོམ་པ་ལ་འཇུག་པའི་ལེའུ་སྟེ་དང་
-267



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པོའོ།། །།
༈ འཆད་བྱེད་བཤད་པར་བྱ་བའི་ཡུལ། །བཤད་པར་བྱ་བ་རྣམ་པ་གསུམ། །
གཙང་མཁས་གཞན་ལ་ཕན་པར་འདོད། །བློ་གསལ་ཤེས་འདོད་བླ་མར་གུས། །ལུང་རིགས་
རྗེས་སུ་གདམས་པའོ། །སྒོ་གསུམ་ཀུན་སྤྱོད་རྣམ་དག་པས། །བསྟན་པ་བསྲུང་ཕྱིར་གུས་པས་
བསྒྲུབ། །བསྡུས་པའི་དོན་ལ་རྣམ་པ་གཉིས། །ངག་དོན་བསྡུས་ཏེ་བསྟན་པ་དང་། །གཞུང་
དོན་སོ་སོའི་བསྡུས་དོན་ནོ། །དོན་འདུས་ཚིག་གསལ་བརྗོད་པ་བདེ། །ངག་ཉུང་ཚིག་སྙོམས་
གཟུང་བ་སླ། །བསྡུས་དོན་ཉིད་ཀྱིས་གཞུང་གོ་བ། །དེ་འདྲ་གང་གིས་ཤེས་དེ་མཁས། །དེ་ཡི་
སྐྱེས་བུ་ལ་སོགས་པ། །ཚིག་སྡུད་པ་ཡི་སྦྱོར་བ་ཡིན། །དེ་དག་ཕྱེ་ན་མང་འགྱུར་ལ། །བསྡུས་ན་
ཉུང་ཕྱིར་འདིར་མ་བཤད། །གཞུང་ལུགས་གང་དང་གང་འཆད་པ། །བྱེད་པའི་ཚིག་གིས་རབ་
སྦྱར་ཏེ། །ཚིག་དོན་ལེགས་པར་སྦྲེལ་ནས་ནི། །འཆད་པ་བརྡ་སྤྲོད་བྱེད་པའི་ལུགས། །ལས་
དང་བྱེད་པོ་བྱ་བ་ཡི། །ཚིག་དོན་སྦྲེལ་ལ་ངག་དོན་བླང་། །ཐོག་མར་སྒྲ་ལ་མཁས་པ་ཡིས། །
ཚིག་དོན་རྣམ་པར་ཕྱེ་སྟེ་བསྟན། །དེ་ནས་དོན་ལ་མཁས་པ་ཡིས། །ལྷག་ཆད་འཁྲུལ་པ་མེད་
ར་བཤད། །གཅིག་ལ་དུ་མ་དུ་མ་གཅིག་འགྱུར་ཞིང་། །དུ་མ་དུ་མ་གཅིག་ལ་གཅིག་གི་ཆ། །
རྐྱེན་དང་ཕྲད་ན་གཞན་དང་གཞན་འགྱུར་བ། །ལུགས་འདི་མཁས་པ་རྣམས་ཀྱི་སྤྱོད་ཡུལ་
ཡིན། །བར་སྐབས་ཀྱི་ཚིགས་བཅད་དོ། །གང་གང་དེ་དང་དེ་ལ་སོགས། །སྔ་མའི་ཚིག་གིས་
ཕྱི་མ་འདྲེན། །སྐབས་སུ་འབྲེལ་བ་མེད་པའི་མིང་། །སྣང་ན་དེ་ནི་བོད་སྒྲ་ཡིན། །འཆད་པའི་
སྐྱོན་རྣམས་སྤངས་ནས་ནི། །ཤིན་ཏུ་བརྩེ་བའི་བསམ་པས་བཤད། །ཉན་པའི་སྐྱོན་རྣམས་
སྤངས་ནས་ནི། །ཤེས་པར་འདོད་པས་ལེགས་པར་མཉན། །ཞུམ་ལ་གཟེངས་བསྟོད་རྒོད་པ
ལ། །འཁོར་བའི་ཉེས་དམིགས་ལེགས་པར་བཤད། །རྨུགས་པ་རྣམས་ནི་ངོ་མཚར་གྱི། །
གཏམ་ བཤད་ནས་ནི་ཉན་དུ་གཞུག །བློ་ཆེན་རྣམས་ལ་ཟབ་རྒྱ་ཆེ། །བློ་ཆུང་གཟུང་བདེ་གོ་སླ་པ
-268



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
། བ། །ཕྱི་ནས་ཚིག་དོན་འབྲེལ་ཆགས་ནས། །དོན་ཕྲ་འགལ་འབྲེལ་དཔྱད་ཅིང་བཤད། །དེ་
ལས་བཟློག་ན་མཁས་རྨོངས་ཀྱིས། །སློབ་མ་དགའ་བ་སྐྱེད་མི་ནུས། །གཞུང་ལུགས་ཕལ་ཆེར་
མི་ཤེས་ན། །འཆད་པ་སྦྱངས་པ་ཆུང་བའི་སྐྱོན། །གཞུང་དོན་གོ་ཡང་ཚིག་འགའ་ཞིག །མ་
རྟོགས་དེ་ཡི་རྒྱུ་མཚན་བརྟག ལེགས་པར་སྦྱར་ལ་མ་གྲགས་པའི། །སྒྲ་ཡི་སྦྱོར་བ་རྟོགས་པར་
དཀའ། །དེ་ཕྱིར་འཆི་མེད་མཛོད་ལ་སོགས། །ལེགས་པར་ཤེས་ན་ཐེ་ཚོམ་མེད། །བོད་ཀྱི་སྐད་
ལ་མི་ཤེས་པ། །ཕལ་ཆེར་ཐོས་པ་ཆུང་བའི་སྐྱོན། །འགའ་ཞིག་འགྱུར་གྱི་བྱེ་བྲག་དང་། །ཡུལ་
སྐད་དག་གིས་བསྒྲིབས་པ་ཡོད། །འགའ་ཞིག་རྣམ་གྲངས་ནོར་བ་དང་། །ལ་ལས་ས་མཚམས་
འཇུགས་པ་དང་། །ལ་ལ་མུན་སྤྲུལ་གྱིས་བསླད་པས། །ལོག་པར་བསྒྱུར་བ་གོ་བ་དཀའ། །ལ་
ལ་སྔོན་རབས་ལས་བྱུང་བའི། །གཏམ་རྒྱུད་ལེགས་པར་མི་ཤེས་པས། །མིང་གི་རྒྱུ་མཚན་མ་
རྟོགས་ནས། །ལོག་པར་བསྒྱུར་བ་ཅུང་ཟད་མཐོང་། །འགའ་ཞིག་བོད་ལ་གོ་བདེའི་ཕྱིར། །
ལེགས་པར་སྦྱར་ལ་མེད་ན་ཡང་། །ཅུང་ཟད་ལྷག་པར་བསྒྱུར་བ་ཡོད། །དེ་ལ་མཁས་པས་
བཤད་མི་དགོས། །འགའ་ཞིག་དོགས་པ་བཟློག་པའི་ཕྱིར། །རྣམ་གྲངས་ཟློས་པར་བཤད་ན་
ཡང་། །དེ་དག་སྐྱོན་དུ་མི་གཟུང་སྟེ། །དགོས་པ་མཐོང་ནས་བཤད་ཕྱིར་རོ། །འགའ་ཞིག་གུས་
པ་བསྐྱེད་པའི་ཕྱིར། །བཟླས་པའི་ཚིག་དོན་སྦྱོར་བར་བྱེད། །གཞན་ཡང་བསྟན་བཅོས་ཆེན་པོ་
ལས། །དཔེ་དང་ཚིག་སྦྱར་མང་བཤད་པ། །དེ་དག་ཀྱང་ནི་མདོར་བསྡུས་ཏེ། །བཤད་པར་བྱ་
བ་ཅུང་ཟད་ཉོན། །སྒྲ་དང་དོན་གྱི་དབྱེ་བ་ཡིས། །མཚམས་སྦྱར་བ་ནི་རྣམ་པ་གཉིས། །དོན་ནི་
མདོར་བསྟན་རྒྱས་བཤད་དམ། །འགལ་འབྲེལ་སྒོ་ནས་མཚམས་སྦྱོར་བྱེད། །བརྒལ་ལན་སྒོ་
ནས་གཞུང་གི་དོན། །ལུང་དང་རིགས་པས་གཏན་ལ་དབབ། །མཐའ་དྲུག་གང་གིས་ཤེས་པ་
དེ། །གཞུང་བཤད་པ་ལ་ཤིན་ཏུ་མཁས། །མཁའ་མཉམ་སེམས་ཅན་ཀུན་ལ་བརྩེ་བ་ཡིས། །
ཆོས་ལྟར་བཅོས་པ་ཐམས་ཅད་སུན་ཕྱུང་སྟེ། །ཐུབ་པའི་གསུང་རབ་ལེགས་པར་བཤད་པ
-269



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བཡིས། །དགེ་ལེགས་ཆོས་ཀྱི་དགའ་སྟོན་འགྱེད་པར་ཤོག །མཁས་པ་རྣམས་འཇུག་པའི་སྒོ་སྡེ
ལས་བཤད་པ་ལ་འཇུག་པའི་ལེའུ་སྟེ་གཉིས་པའོ།། །།
༈ འབེལ་བའི་གཏམ་ལ་སྦྱོར་དངོས་རྗེས། །སྦྱོར་བ་རྩོད་པའི་ལམ་སྦྱང་ཕྱིར། །
རྒོལ་བ་གཉིས་དང་དཔང་པོ་རྣམས། །ངེས་པར་བྱས་ནས་བརྩད་ལ་འཇུག །རྒོལ་བ་གཉིས་
དང་དཔང་པོ་ལ། །ཚར་གཅད་གནས་ནི་བཅུ་དྲུག་ཟེར། །ལ་ལ་དཔང་པོ་མི་དགོས་ཟེར། །
མཁས་པའི་དཔང་པོས་མ་ཕྱེ་ན། །རྒོལ་བའི་མཁས་རྨོངས་མི་ཤེས་པས། །རྩོད་པའི་རིགས་
པར་དགོས་པར་གསུངས། །དམ་བཅའ་ལ་གནོད་དམ་བཅའ་གཞན། །དམ་བཅའ་འགལ་
དང་དམ་བཅའ་སེལ། །གཏན་ཚིགས་གཞན་དང་དོན་གཞན་དང་། །དོན་མེད་པ་དང་དོན་མི་
ཤེས། །དོན་བྲལ་དུས་ལ་མ་བབ་དང་། །མ་ཚང་ལྷག་དང་ཡང་བརྗོད་དང་། །རྗེས་སུ་མི་སྨྲ་མི་
ཤེས་དང་། །སྤོབས་པ་མེད་དང་རྣམ་གཡེང་དང་། །འདོད་པ་ཁས་ལེན་བརྒལ་བརྟག་འདོར།།
རྗེས་སུ་སྦྱོར་མེད་ལ་སྦྱོར་དང་། །གྲུབ་མཐའ་ཉམས་དང་རྟགས་ལྟར་སྣང་། །ཐུབ་པ་རྐང་མིག་
གིས་བཤད་པའི། །ཚར་གཅད་ཉི་ཤུ་རྩ་གཉིས་ཡིན། །དེ་ལ་དཔལ་ལྡན་གྲགས་པ་ཡིས། །
འགའ་ཞིང་ཚར་གཅད་མིན་པར་བཤད། །ཚད་གཅད་ཡིན་ན་གཉིས་པོར་སྡུད། །ཕྲད་དང་མ་
ཕྲད་གཏན་ཚིགས་དང་། །རྟགས་དང་མ་སྨྲས་མ་སྐྱེས་དང་། །འབྲས་བུ་ཆོས་མཐུན་མི་མཐུན་
དང་། །རྣམ་རྟོག་ཁྱད་པར་དམིགས་པ་དང་། །ཐེ་ཚོམ་དོན་གོ་ཐལ་འགྱུར་རྣམས། །ཀུན་ལས
བཏུས་ཡིན་རིགས་བརྟགས་ལ། །འཕེལ་འགྲིབ་བརྗོད་དང་མ་བརྗོད་དང་། །རིགས་པ་དང་ནི་
སོ་སོའི་དཔེ། །བསྒྲུབ་བྱ་མི་རྟག་རབ་བྱེད་དང་། །དུས་འདས་མཚུངས་པའི་ལྟག་ཆོད་ནི། །ཉི་
ཤུ་རྩ་བཞི་ཕྱོགས་གླང་གིས། །བཀག་ཕྱིར་གྲགས་པས་བཏང་སྙོམས་མཛད། །ཚར་གཅད་
གཉིས་ལས་ཕྱེ་བས་བཞི། །ཉིད་ཡིན་དེ་ལས་གཞན་མི་དགོས། །ཆོས་དང་མཐུན་པའི་རྩོད་པ་
ལ། །ལོག་རྟོག་བཟློག་ཕྱིར་བརྩད་བྱ་ཡི། །ཆགས་སྡང་དབང་གིས་རྒྱལ་འདོད་དང་། །ཕ་རོལ་
-270



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
ཕམ་པ་བསྐྱེད་ཕྱིར་མིན། །དེས་ན་མཁས་པས་གྲུབ་མཐའི་སྐྱོན། །གཟུ་བོར་བརྗོད་པས་ཚར་
གཅད་ཀྱི། །གང་ཟག་སྐྱོན་དང་བདག་བསྟོད་པ། །ངན་འགྲོའི་རྒྱུ་ཕྱིར་མཁས་པས་སྤྱད། །
།
བསྟན་པ་བསྲུང་ཕྱིར་དམ་པས་ཀྱང་། །གཡོ་སྒྱུས་སྨྲ་བ་འཐད་ཅེ་ན། །གཡོ་སྒྱུས་བསྟན་པ
འཛིན་མི་ནུས། །དེ་འདྲ་རྩོད་པའི་རིགས་པར་བཀག །རྒོལ་བ་རྣམ་གཉིས་རང་རང་གི །གྲུབ་
མཐའ་བཟུང་ནས་རྩོད་པ་ནི། །སྔོན་གྱི་མཁས་པ་རྣམས་ཀྱི་ལུགས། །ཕྱིར་རྒོལ་གྲུབ་མཐའ་མི་
འཛིན་པར། །རྒོལ་བའི་གྲུབ་མཐའ་སུན་འབྱིན་པ། །རིགས་པའི་གཞུང་ལུགས་འགའ་ལ་
སྣང་། །གལ་ཏེ་གྲུབ་མཐའ་ཁས་ལེན་ཡང་། །གཞུང་ནས་བཤད་པའི་གྲུབ་མཐའ་ཀུན། །རྩོད
པའི་སྐབས་སུ་བླང་མི་དགོས། །རྩོད་པའི་སྐབས་ཀྱི་གྲུབ་མཐའ་ཉིད། །སྒྲུབ་པ་མཁས་པ་
རྣམས་ཀྱི་ལུགས། །དཔེར་ན་ཕྱི་རོལ་དོན་སྒྲུབ་ཚེ། །རྣམ་རིག་གཞུང་གིས་འདིར་མི་གནོད། །
དེ་བཞིན་གྲུབ་མཐའ་ཀུན་ལ་སྦྱར། །ལུང་དང་རིགས་པའི་རྩོད་པ་གཉིས། །ལེགས་པར་ཤེས་
ན་མཚུངས་མོད་ཀྱི། །གཞལ་བྱ་གཉིས་ལ་མངོན་སུམ་དང་། །རྗེས་སུ་དཔག་པའི་རིགས་པ་
གནོད། །གཞལ་བྱ་གསུམ་པ་དཔྱོད་པ་ན། །རང་རང་ལུང་དང་འགལ་ན་གནོད། །དཔེར་ན་
ཆགས་སོགས་སྡིག་པ་དང་། །ཆགས་བྲལ་ཆོས་སུ་འཆད་བཞིན་དུ། ཁྲུས་ཀྱིས་སྡིག་པ་འདག་
པ་དང༌། །འཚེ་བ་ཆོས་སུ་སྨྲ་བ་བཞིན། །བདེ་བར་གཤེགས་པའི་གཞུང་ལུགས་ལ། །ཉན་
ཐོས་དང་ནི་ཐེག་ཆེན་གཉིས། །རྣམ་གཞག་ཕར་ཆེར་མི་མཐུན་པས། །དེ་དག་ཀྱང་ནི་འགལ་
ཞེ་ན། །གང་ཟག་གཞུག་པའི་རིམ་པ་དང་། །འཆད་ཚུལ་ཤེས་ན་འགལ་བ་མེད། །འདི་འདྲའི་
རྣམ་གཞག་མི་ཤེས་པ། །འགལ་བར་བསམས་ནས་རྩོད་མོད་ཀྱི། །ལེགས་པར་ཤེས་ན་འགལ་
བ་མེད། །ཐེག་པ་འགལ་བ་ལྟར་སྣང་བ། །གང་ཟག་རིམ་གྱིས་གཞུག་ཕྱིར་གསུངས། །ཕ་དང་
མ་ནི་བསད་བྱ་སོགས། །ལས་དང་ཉོན་མོངས་སོགས་ལ་དགོངས། །དེ་བཞིན་གཤེགས་པའི་
སྙིང་པོ་སོགས། །བདག་འཛིན་ཅན་རྣམས་དྲང་ཕྱིར་ཡིན། །བསད་པས་བྱང་ཆུབ་ཐོབ་པ་
-271



གྱི
ཤིན་
གི་བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སོགས། །སྒྲ་དེ་བདག་འཛིན་གསོད་ལ་འཇུག །དེ་འདྲའི་འགལ་བས་རྩོད་པ་ལ། །མཁས་པ་
རྣམས་ཀྱིས་ལན་འདི་གདབ། །བར་སྐབས་ཀྱི་ཚིགས་བཅད་དོ། །
ལུང་ལ་རྩོད་པའི་གནས་སྐབས་སུ། །ལུང་གི་དོན་ལ་འདྲི་བའམ། །མིན་ཡང་
ཏུ་ལྐོག་གྱུར་གྱི། །དོན་ལ་འདྲི་བ་འགལ་བ་མེད། །མདོ་ལས་ལན་གདབ་རྣམ་བཞིར་གསུངས།།
མགོ་གཅིག་རྣམ་ཕྱེ་དྲི་དང་བཞག །རིམ་བཞིན་འཆི་དང་སྐྱེ་བ་དང་། །བཟང་དང་བདག་
ཡོན་ཏན་སོགས། །ལུང་གི་སྐབས་སུ་འདི་འདྲ་ཡི། །རྩོད་པའི་ལན་ལ་འགལ་བ་མེད། །
རིགས་པ་ལ་ཡང་མི་འགལ་མོད། །འོན་ཀྱང་བླུན་པོས་གོ་བར་དཀའ། །ཡང་ན་ལུང་གི་ལན་
རྣམ་གཉིས། །ལུང་ངམ་ལུང་ལ་བརྟེན་པ་ཡི། །རིགས་པ་ཉིད་ཀྱིས་དེ་བཟློག་བྱ། །ལུང་ཡང་
གང་ལ་རྩོད་པ་ཡི། །སྐབས་དང་འབྲེལ་བ་དེ་ལུང་ཡིན། །སྐབས་མིན་རྒོལ་བ་མི་འདོད་པའི།།།
ལུང་གཞན་འགལ་ཡང་སྐྱོན་མ་ཡིན། །དཔེར་ན་ཉན་ཐོས་ཐེག་ཆེན་དང་། །རྣམ་རིག་ངོ་བོ་
ཉིད་མེད་སོགས། །ཕན་ཚུན་འགལ་ཡང་སྐྱོན་མིན་བཞིན། །རང་འདོད་ལུང་དང་འགལ་གྱུར་
ན། །དེ་ཡི་དགོངས་པ་ཕྱེ་སྟེ་བཤད། །གལ་ཏེ་དགོངས་པ་མི་ཤེས་ན། །ཚར་གཅད་པ་ཡི་གནས་
སུ་འགྱུར། །བསྡུ་བའི་ཚིགས་བཅད་དོ། །
རིགས་པའི་སྒོ་ནས་རྩོད་པ་ན། །གྲུབ་མཐའི་རྗེས་སུ་འབྲང་མི་འབྲང་། །རྣམ་པར་
ན
ཕྱེ་སྟེ་གསལ་བར་རྩོད། །གྲུབ་མཐའི་རྗེས་སུ་མི་འབྲངས་ན། །དེ་ཡི་རྩོད་གཞི་ངེས་བྱས་པས།།
ཕལ་ཆེར་གྲུབ་མཐའི་ཕྱོགས་སུ་ལྟུང་། །གྲུབ་མཐའི་ཕྱོགས་སུ་མི་ལྟུང་ན། །དེ་ཡི་ཕྱོགས་སྔ་
ངེས་བྱས་པས། །ཕལ་ཆེར་བླུན་པོའི་རིགས་པར་འགྱུར། །མཁས་ན་གྲུབ་མཐའ་འགའ་ཞིག་
གི །རྗེས་སུ་མི་འཇུག་མི་སྲིད་དོ། །གལ་ཏེ་ཁས་བླངས་གཏན་མི་འདོད། །དེ་ལ་བརྟགས་ནས་
གཉིས་སུ་འགྱུར། །སྤྲོས་བྲལ་ཡིན་ཕྱིར་མི་འདོད་ན། །ཤེས་ན་དབུ་མའི་གྲུབ་མཐར་འགྱུར། །
ཡོད་ཀྱང་ཁས་ལེན་མི་ནུས་ན། །དེ་ནི་ངན་གཡོའི་ལྟ་བར་བཤད། །ཅེས་བྱ་བ་བསྡུ་བའི་
-272



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
བཚིགས་བཅད་དོ། །
ལ་ལ་གྲུབ་མཐའ་མི་འདྲ་བ། །ཕན་ཚུན་བསྲེས་པའི་གྲུབ་མཐའ་འདོད། །སྐྱོན་ཅན་
ཡིན་ན་སོ་སོར་དགག །སྐྱོན་མེད་ན་ནི་དེ་རྗེས་འབྲང་། །མཁས་པས་འཛིན་པའི་གྲུབ་མཐའ་
ནི། །སངས་རྒྱས་པ་དང་མུ་སྟེགས་གཉིས། །དེ་ལས་གཞན་པ་བླུན་པོ་ཡིས། །གློ་བུར་བརྟགས
པའི་གྲུབ་མཐའ་ཡིན། །གངས་ཅན་འདི་ན་དེ་ལས་གཞན། །བླུན་པོའི་གྲུབ་མཐའ་མང་མོད་
ཀྱི། །དེ་ནི་བླུན་པོར་གོ་སླའི་ཕྱིར། །མཁས་པས་ཕལ་ཆེར་བཏང་སྙོམས་བཞག །བར་སྐབས་
ཀྱི་ཚིགས་བཅད་དོ། །
མུ་སྟེགས་བྱེད་ལ་རྟོག་གེ་ལྔ། །རིག་བྱེད་གྲངས་ཅན་འུག་ཕྲུག་པ། །ཟད་བྱེད་ཚུ་
རོལ་མཛེས་པ་འོ། །སྔ་མ་གསུམ་པོ་རིག་བྱེད་འཛིན། །ཕྱི་མ་རྣམ་གཉིས་རིག་བྱེད་འདོར། །
བདག་ཡོད་པར་ནི་ཐམས་ཅད་མཐུན། །ལྟ་བའི་བྱེ་བྲག་གཞན་མི་འདྲ། །བོད་ཀྱི་རྟོག་གེ་བ་
རྣམས་ནི། །འདི་ཡི་རྣམ་གཞག་འཁྲུགས་པ་མང་། །དེ་ཕྱིར་དེ་དག་གིས་སྤེལ་བའི། །བསྟན་
བཅོས་བདེན་པར་གཟུང་མི་བྱ། །སངས་རྒྱས་པ་ལ་གྲུབ་མཐའ་བཞི། །བྱེ་བྲག་སྨྲ་དང་མདོ་སྡེ་
པ། །རྣམ་རིག་ངོ་བོ་ཉིད་མེད་སྨྲ། །འདི་དག་གི་ནི་དབྱེ་བ་ལ། །གྲུབ་མཐའི་དབྱེ་བ་ཅི་རིགས་
།
ཡོད། །རྒྱས་པར་གྲུབ་མཐའ་རྣམ་འབྱེད་ལྟོས། །དེ་དག་གྲུབ་མཐའ་ཁས་ལེན་ན། །ཐོག་མར་
རྩོད་གཞི་ངེས་པར་བྱ། །མུ་སྟེགས་བྱེད་དང་ཉན་ཐོས་རྣམས། །ཕྱི་རོལ་དོན་འདོད་དེ་དག་
དང་། །རྩོད་ན་ཕྱི་རོལ་དོན་ཁས་བླང་། །མིན་ན་རྩོད་གཞི་མི་མཐུན་པས། །རྩོད་པའི་གནས་
སྐབས་འཇུག་པར་དཀའ། །ཕྱི་རོལ་དཔྱོད་ན་མདོ་སྡེ་པའི། །གྲུབ་མཐའ་དངོས་པོའི་སྟོབས་
ཞུགས་ཡིན། །དེ་ཕྱིར་མཁས་པ་ཐམས་ཅད་ཀྱི། །གཞུང་ལུགས་ཐམས་ཅད་དེ་ལྟར་ཡོད། །
འདི་ལ་ སེམས་ཙམ་ ཕྱི་རོལ་དོན། ཁས་བླངས་ཡིན་ཞེས་བོད་རྣམས་སྒྲོགས། །རྟག་དངོས་
བཞིན་ཏེ་འདི་མི་སྲིད། །མདོ་སྡེ་པ་ལ་བཏགས་པར་ཟད། །ཕྱི་རོལ་དོན་རྣམས་འགོག་པ་ན། །
-273



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
རྣམ་རིག་དངོས་པོ་སྟོབས་ཞུགས་ཡིན། །ཆོས་ཉིད་གཏན་ལ་འབེབས་པ་ན། །དབུ་མའི་གཏན་
ཚིགས་དངོས་སྟོབས་ཡིན། ཁ་ཅིག་གྲུབ་མཐའ་ཁས་ལེན་ན། །དངོས་པོ་སྟོབས་ཞུགས་མེད་
ཅེས་ཟེར། །མ་ཡིན་དངོས་པོའི་སྟོབས་མེད་ན། །རིགས་པའི་དགག་སྒྲུབ་ཇི་ལྟར་འཐད། །
རིགས་པ་ལ་ཡང་རྣམ་པ་གཉིས། །གཞན་སྡེ་མུ་སྟེགས་རྣམས་ཀྱི་ལུགས། །ཚད་མ་གཅིག་དང་
མང་པོ་དང༌། །དེ་དག་སོ་སོའི་མཚན་ཉིད་དང་། །དབྱེ་བསྡུའི་བྱེ་བྲག་མང་མོད་ཀྱི། །འཁྲུལ་
པར་གྲགས་པས་འདིར་མ་བཤད། །རང་སྡེ་སངས་རྒྱས་ཚད་མར་འཛིན། །དེ་ལ་སྔ་ཕྱི་རྣམ་པ་
གཉིས། །སྔ་མ་དབྱེག་གཉེན་ལེགས་ལྡན་སོགས། །དོན་ལ་འཁྲུལ་པ་མེད་མོད་ཀྱི། །དབྱེ་
བསྡུའི་ཁྱད་པར་འགའ་ཞིག་དང་། །བརྗོད་པའི་ཚུལ་ལ་ཁྱད་པར་ཡོད། །ཕྱི་མ་ཕྱོགས་གླང་
ཆོས་གྲགས་སོགས། །གྲངས་དང་དབྱེ་བསྡུའི་བྱེ་བྲག་དང་། །བརྗོད་པའི་ཚུལ་ལ་ཉུང་རྒྱས་
སོགས། །སྔ་མའི་ཚུལ་ལས་ཁྱད་པར་འཕགས། །རྩོད་པའི་ཚུལ་ལ་རྣམ་གཉིས་མཐོང་། །ཆོས་
གྲགས་སྒྲུབ་པའི་ངག་བཀོད་ནས། །གཏན་ཚིགས་ཚེར་མ་འབྱིན་པར་མཛད། །གཞན་དུ་ཚར་
གཅད་གནས་སུ་བཞེད། །ཕྱི་མའི་རིགས་པ་སྨྲ་བ་འགའ། །སྒྲུབ་བྱེད་བརྗོད་ལ་ཕྱིར་རྒོལ་
གྱིས། །སྐྱོན་བརྗོད་ནས་ནི་ཚེར་མ་འབྱིན། །བོད་རྣམས་དེ་དང་མཐུན་པར་རྩོད། །ཚུལ་འདི་
ཆོས་ཀྱི་གྲགས་པ་ཡི། །བཞེད་པ་མིན་ཕྱིར་འཐད་པ་དཀའ། །འདི་འདྲའི་རྩོད་པ་སྡེ་བདུན་
དང་། །རིགས་པའི་གཏེར་དུ་ཤེས་པར་གྱིས། །འདིར་ནི་གསར་བུ་རྟོགས་སླ་བའི། །རྣམ་པར་
བཞག་པར་ཅུང་ཟད་བཤད། །འདྲི་ན་སྐབས་སུ་བབ་པ་དྲི། །གཅིག་ཅར་རྣམ་གྲངས་མང་པོ་
མིན། །བསྒྲུབ་བྱ་གཅིག་ལ་རྟགས་མང་པོ། །འཇུག་ཀྱང་རྩོད་ན་མང་པོ་མིན། །སྔ་མ་རྟགས་
མིན་ཚར་གཅད་གནས། །རྟགས་ཡིན་ཕྱི་མ་ཚར་གཅད་འགྱུར། །ཆོས་ཅན་མ་གྲུབ་པ་ལ་
སོགས། །གཏན་ཚིགས་དྲིས་པས་འགྲུབ་པར་གསལ། །དབུ་མ་པ་དག་སྟོང་ཉིད་ཀྱིས། །པ
བརྩད་ན་གཞན་གྱི་ལན་རྣམས་ཀུན། །བསྒྲུབ་བྱ་དག་དང་མཚུངས་པ་ཡི། །མ་གྲུབ་པ་ཞེས་་
-274



མཁས་པ་འཇུག་པའི་སྒོ་ཞེས་བྱ་བའི་བསྟན་བཅོས།
པསློབ་དཔོན་བཞེད། །བོད་རྣམས་ཐལ་འགྱུར་ལན་ལ་གསུམ། །གཏན་ཚིགས་ཁྱབ་པ་མ་གྲུབ་
དང་། །ཡང་ན་འདོད་པས་ལན་འདེབས་སོ། །དེ་ལྟར་ན་ནི་ཐལ་འགྱུར་སྐྱོན། །ཐམས་ཅད་མ་
གྲུབ་གཅིག་པུར་འགྱུར། །དེ་འདྲ་སྡེ་བདུན་ལས་མ་བཤད། །འགལ་བའི་ཐལ་འགྱུར་བརྗོད་
པ་ལ། །ཡོད་ཀྱང་ཡིན་ན་ཅི་སྟོ་ཞེས། །སྡུད་པར་བྱེད་པའི་ཚིག་ཕྲད་ཀྱི། །ནུས་པ་ཕྱིན་ཅི་ལོག་
ཏུ་འགྱུར། །འདི་ནི་མ་གྲུབ་འགལ་མ་ངེས། །གསུམ་ཡིན་མིན་ན་འདོད་པ་གྲུབ། །དེ་དག་མིན་
ན་ཡང་དག་གི །ཐལ་འགྱུར་ཡིན་ཕྱིར་བཟློག་མི་ནུས། །དེ་ལྟར་ཆོས་དང་མཐུན་པ་ཡི། །རྩོད་
པ་བསྟན་པ་འཕེལ་བའི་རྒྱུ། །དམ་པ་རྣམས་ཀྱིས་བསྔགས་པའི་ཕྱིར། །མཁས་པའི་སྐྱེ་བོས་
ལེགས་པར་སྦྱར། །དེ་ལྟར་ལེགས་པར་གཏན་ཕབ་ནས། །དཔང་པོས་འཛིན་དུ་གཞུག་པའི་
ཕྱིར། །རྩོད་པའི་ངག་རྣམས་བསྡུས་ཏེ་བསྒྲགས། །འདི་ནི་མཁས་པའི་གཞུང་ལུགས་ཡིན། །
གལ་ཏེ་ཚོགས་པ་བླུན་པོའམ། །ཆགས་སྡང་སྒོ་ནས་མི་འཛིན་ན། །གནས་དེར་རྗེས་བརྗོད་
བྲིས་ནས་ནི། །མཁས་པའི་གཟུ་བོ་གཞན་ལ་བསྟན། །བདེ་གཤེགས་བསྟན་པ་སེང་གེའི་སྒྲ་
བསྒྲགས་པས། །ལོག་ལྟའི་རི་དྭགས་ཐམས་ཅད་ཕམ་བྱས་ཏེ། །རྩོད་པ་མེད་པའི་གོ་འཕང་ལ་
གནས་ནས། །སངས་རྒྱས་བསྟན་པ་རྒྱུན་དུ་འཛིན་པར་ཤོག །མཁས་པ་རྣམས་འཇུག་པའི་སྒོ་
ལས་འབེལ་བའི་གཏམ་ལ་འཇུག་པ་སྟེ་ལེའུ་གསུམ་པའོ།། །།
༈ ཐུབ་པའི་བསྟན་པ་ཕྱོགས་སུ་འཕེལ་བ་དང་། །འཇིག་རྟེན་ཁམས་འདིར་ཡུན་
རིང་གནས་བྱའི་ཕྱིར། །མཁས་པའི་ལུགས་འཛིན་མཁས་པ་འཇུག་པའི་སྒོ། །རྣམ་གསུམ་ཕྱེ་
འདིར་མཁས་རྣམས་འཇུག་པར་བྱ། །སྙིགས་མའི་དུས་ཀྱི་སེམས་ཅན་བསོད་ནམས་ཆུང་། །
དེ་ཕྱིར་མཁས་པ་སློབ་པའི་སྐལ་བ་མེད། །བདག་གིས་འབད་ཀྱང་གཞན་གྱིས་འཛིན་པ་ཉུང་།
དེས་ན་གཞན་ལ་ཕན་པའི་གོ་སྐབས་དཀའ། །ད་དུང་བདག་ལ་ལེགས་སྤྱད་/བཤདཡོད་མོད
ཀྱི། །སྙིགས་མའི་དུས་ཀྱི་འགྲོ་བའི་སྤྱོད་ཡུལ་མིན། །མཁས་པ་འདོད་པའི་སྐྱེ་བོ་ཉུང་བས་ན།།
-275



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བྱེད་པ་ཆུང་ཕྱིར་རྒྱས་པར་འདིར་མ་སྤྲོས། །བསྟན་པའི་མཇུག་འདིར་བསྟན་ལ་རབ་གུས་
ཤིང་། །བསྟན་པ་མཐའ་དག་བསྲུང་ཞིང་འཛིན་འདོད་པ། །ཤཱཀྱའི་དགེ་སློང་ཀུན་དགའ་རྒྱལ་
མཚན་དཔལ། །བཟང་པོས་བསྟན་ལ་ཕན་ཕྱིར་འདི་སྦྱར་རོ། །དེང་སང་ཤཱཀྱ་སེང་གེའི་བསྟན་
།
པ་འདི། །འབབ་ཆུ་ཟད་པའི་རྫིང་བཞིན་ཉིན་རེ་འབྲི། །བློ་གསལ་རྣམས་ཀྱིས་ཚུལ་འདི་ལེགས་
རྟོགས་ལ། །ཐར་པ་འདོད་པ་དག་གིས་འབད་དགོས་སོ། །བདག་གིས་བསྟན་པ་སྤེལ་ཕྱིར་
འདི་བཀོད་པས། །མཁས་པ་འཇུག་པའི་སྒོ་ནི་རབ་ཕྱེ་བས། །འགྲོ་ཀུན་ཐར་པ་ཆེན་པོའི་སྒོར་
ཞུགས་ཏེ། །རྒྱལ་བ་སྲས་བཅས་དགྱེས་པ་ཐོབ་པར་ཤོག །བློ་གྲོས་གསལ་བའི་སྐྱེ་བོ་རྣམས་
ཐར་པ་ཆེན་པོའི་གྲོང་ཁྱེར་དུ་འཇུག་པའི་སྒོ། དམ་པ་རྣམས་ཀྱིས་བགྲོད་པར་བྱ་བའི་འཇུག་
ངོགས། རྩོམ་པ་དང་། འཆད་པ་དང་། རྩོད་པའི་ཚུལ་གཏན་ལ་འབེབས་པར་བྱེད་པ། མཁས་
པ་རྣམས་འཇུག་པའི་སྒོ་ཞེས་བྱ་བའི་བསྟན་བཅོས་འདི་ནི་ཡུལ་བྱང་ཕྱོགས་ཀྱི་རྒྱུད་ཁ་བ་ཅན་
གྱི་ལྗོངས། བྱང་ཆུབ་ཀྱི་སྙིང་པོ་རྡོ་རྗེའི་གདན་ལས་དཔག་ཚད་བརྒྱ་བགྲོད་པའི་གནས།
ལ་སྟོད་གྲོམ་པ་དཔལ་ལྡན་ས་སྐྱའི་གཙུག་ལག་ཁང་ན་གནས་པ། འཇམ་པའི་དབྱངས་ཀྱི་ཐུགས་ཀྱི་འོད་ཟེར་
གྱིས་ཡིད་ཀྱི་མུན་པ་ཅུང་ཟད་བསལ་བར་བྱས་པས། ཤེས་བྱའི་དཀྱིལ་འཁོར་ཕལ་མོ་ཆེ་ལ་
བློའི་སྣང་བ་ཐོབ་པས་འཆད་པ་དང་། རྩོམ་པ་དང་། རྩོད་པའི་ཚུལ་ལ་སྤོབས་པ་དགེ་བ་ཅན་
ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ་བཟང་པོས་སྦྱར་བ་འདི་རེ་ཞིག་རྫོགས་སོ།། །།
འདིའི་སྦྱར་བྱང་ནང་གུག་རྟགས་གཉིས་ཀྱི་བར་བཅུག་ཚིག་དེ་རྣམས་སྡེ་སྤར་དུ་ཆད་དམ་སྙམ་པ་འདུག་པས་མཁས་པ་རྣམས་
ཀྱིས་དཔྱད་པར་ཞུ། ཞེས་གཞུང་འདི་རྩ་འགྲེལ་སྦྲགས་མར་བཞུགས་པ་ལས་བློ་འཛིན་བདེ་ཆེད་དུ་ཚུལ་རྒྱན་པས་རྩ་བ་ལོགས་
སུ་ཕྱུང་བ་དགེ་ལེགས་འཕེལ།། །།གཙང་
སོ
-276



ཤེས་རབ་སྙིང་པོ།
༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་བཞུགས་སོ། །
སྟོན་པ་རིན་པོ་ཆེའི་བཀའ།
༄༅། །རྒྱ་གར་སྐད་དུ། བྷ་ག་ཝ་ཏི་པྲ་ཛྙཱ་པཱ་ར་མི་ཏཱ་ཧྲི་ད་ཡ། བོད་སྐད་དུ། བཅོམ་
ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། བམ་པོ་གཅིག་གོ །འདི་སྐད་བདག་གིས་
ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་གི་
དགེ་འདུན་ཆེན་པོ་དང་། བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་
བཞུགས་ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་
ཏིང་ངེ་འཛིན་ལ་སྙོམས་པར་བཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོའི་སྤྱོད་པ་ཉིད་ལ་རྣམ་པར་བལྟ་ཞིང་། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་
པར་རྣམ་པར་བལྟའོ། །དེ་ནས་སངས་རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་
ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོའི་སྤྱོད་པ་སྤྱད་པར་འདོད་པ་དེས། ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་
ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་
མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་
-277



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་པར་རྣམ་པར་
ཡང་དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་
ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་
བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །
ཤཱ་རིའི་བུ་དེ་ལྟ་བས་ན། ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ།
མ་འགགས་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ། །
ཤཱ་རིའི་བུ་དེ་ལྟ་བས་ན། སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་མེད། འདུ་
བྱེད་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད
མེད། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །མིག་གི་
ཁམས་མེད་པ་ནས། ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་
མེད་དོ། །མ་རིག་པ་མེད། མ་རིག་པ་ཟད་པ་མེད་པ་ནས། རྒ་ཤི་མེད། རྒ་ཤི་ཟད་པའི་བར་
དུ་ཡང་མེད་དོ། །དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང༌།
ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ་དེ་ལྟ་བས་ན་
བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་
བརྟེན་ཅིང་གནས་ཏེ། སེམས་ལ་སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་
འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ནས། བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་
ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས། བླ་ན་མེད་
པའི་སྔགས། མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་
-278



ཤེས་རབ་སྙིང་པོ།
ཞི་བར་བྱེད་པའི་སྔགས། མི་བརྫུན་པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་
རོལ་ཏུ་ཕྱིན་པའི་སྔགས། སྨྲས་པ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ། པ་ར་སཾ་ག་ཏེ་བོ་དྷི་
ཧཱ སྭཱཧཱ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོས། དེ་ལྟར་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་
བཞེངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ། །རིགས་ཀྱི་བུ་དེ་དེ་
བཞིན་ནོ། །རིགས་ཀྱི་བུ་དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་
ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་
རང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུ་
དང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
དང་ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་མི་དང་། ལྷ་མ་ཡིན་དང་། དྲི་ཟར་
བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པ་
བསྟོད་དོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྫོགས་སོ། །ཤེས་རབ་སྙིང་པོ་བློ་ཀ་
ཉེར་ལྔ་པ་པཎྜིཏ་བི་མ་ལ་དང་ལོ་ཙཱ་བ་རིན་ཆེན་སྡེས་བསྒྱུར་བའོ། །
-279



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
༄༅། །དྷརྨ་དྷཱ་ཏུ་ལྟ་བ་བི་ཧ་ར་ཏིསྨ། །
༄༅། །ཆོས་ཀྱི་དབྱིངས་སུ་བསྟོད་པ་བཞུགས་སོ། །
སློབ་དཔོན་ཀླུ་སྒྲུབ་ཀྱིས་མཛད།
༄༅། །རྒྱ་གར་སྐད་དུ། དྷརྨ་དྷཱ་ཏུ་སྟ་བཾ། བོད་སྐད་དུ། ཆོས་ཀྱི་དབྱིངས་སུ་བསྟོད་
པ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །གང་ཞིག་ཀུན་ཏུ་མ་
ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་ཅན་ཀུན་ལ་ངེས་གནས་པའི། །ཆོས་
བ
ཀྱི་དབྱིངས་ལ་ཕྱག་འཚལ་འདུད། །གང་ཞིག་འཁོར་བའི་རྒྱུར་གྱུར་པ། །དེ་ཉིད་སྦྱང་བ་བྱས་རྒྱུ
པ་ལས། །དག་པ་དེ་ཉིད་མྱ་ངན་འདས། །ཆོས་ཀྱི་སྐུ་ཡང་དེ་ཉིད་དོ། །ཇི་ལྟར་འོ་མ་དང་
འདྲེས་པས། །མར་གྱི་སྙིང་པོ་མི་སྣང་བ། །དེ་བཞིན་ཉོན་མོངས་དང་འདྲེས་པས། །ཆོས་ཀྱི་
དབྱིངས་ཀྱང་མི་མཐོང་ངོ་། །ཇི་ལྟར་འོ་མ་རྣམ་སྦྱངས་པས། །མར་གྱི་སྙིང་པོ་དྲི་མེད་འགྱུར།།
དེ་བཞིན་ཉོན་མོངས་རྣམ་སྦྱངས་པས། །ཆོས་དབྱིངས་ཤིན་ཏུ་དྲི་མེད་འགྱུར། །ཇི་ལྟར་མར་
མེ་བུམ་ནང་གནས། །ཅུང་ཞིག་སྣང་བར་མི་འགྱུར་བ། །དེ་བཞིན་ཉོན་མོངས་བུམ་ནང་
གནས། །ཆོས་ཀྱི་དབྱིངས་ཀྱང་མི་མཐོང་ངོ༌། །ཕྱོགས་ནི་གང་དང་གང་དག་ནས། །བུམ་པ་
བུ་ག་གཏོད་གྱུར་པ། །དེ་དང་དེ་ཡི་ཕྱོགས་ཉིད་ནས། །འོད་ཀྱི་རང་བཞིན་སྣང་བར་འགྱུར།།
གང་ཚེ་ཏིང་འཛིན་རྡོ་རྗེ་ཡིས། །བུམ་པ་དེ་ནི་བཅག་གྱུར་པ། །དེ་ཚེ་དེ་ནི་ནམ་མཁའ་ཡི། །
མཐར་ཐུག་བར་དུ་སྣང་བར་བྱེད། །ཆོས་ཀྱི་དབྱིངས་ནི་སྐྱེ་མ་ཡིན། །ནམ་ཡང་འགག་པར་
འགྱུར་བ་མེད། །དུས་རྣམས་ཀུན་ཏུ་ཉོན་མོངས་མེད། །ཐོག་མ་བར་མཐར་དྲི་མ་བྲལ། །ཇི་་
-280



ཆོས་དབྱིངས་བསྟོད་པ།
ལྟར་རིན་ཆེན་བཻཌཱུརྱ། །དུས་རྣམས་ཀུན་ཏུ་འོད་གསལ་ཡང་། །རྡོ་ཡི་ནང་ན་གནས་གྱུར་ན།།
དེ་ཡི་འོད་ནི་གསལ་མ་ཡིན། །དེ་བཞིན་ཉོན་མོངས་ཀྱིས་བསྒྲིབས་པའི། །ཆོས་དབྱིངས་
ཤིན་ཏུ་དྲི་མེད་པའང་། །འཁོར་བར་འོད་ནི་གསལ་མ་ཡིན། །མྱ་ངན་འདས་ན་འོད་གསལ་
འགྱུར། ཁམས་ཡོད་ན་ནི་ལས་བྱས་པས། །ས་ལེ་སྦྲམ་དག་མཐོང་བར་འགྱུར། ཁམས་མེད་
ན་ནི་ལས་བྱས་ན། །ཉོན་མོངས་འབའ་ཞིག་བསྐྱེད་པར་ཟད། །ཇི་ལྟར་སྦྱིན་པས་གཡོགས་
གྱུར་པས། །སོ་བ་འབྲས་བུར་མི་འདོད་ལྟར། །དེ་བཞིན་ཉོན་མོངས་ཀྱིས་གཡོགས་པས། །
དེ་ནི་སངས་རྒྱས་ཞེས་མི་བརྟག །ཇི་ལྟར་སྦྱིན་པ་ལས་གྲོལ་ནས། །འབྲས་ཉིད་སྣང་བར་
འགྱུར་བ་ལྟར། །དེ་བཞིན་ཉོན་མོངས་ལས་གྲོལ་ན། །ཆོས་ཀྱི་སྐུ་ཉིད་རབ་ཏུ་གསལ། །ཆུ་
ཤིང་སྙིང་པོ་མེད་དོ་ཞེས། །འཇིག་རྟེན་ན་ནི་དཔེར་བྱེད་ཀྱང་། །དེ་ཡི་འབྲས་བུ་སྙིང་པོ་ཉིད།།
མངར་པོ་ཟ་བར་བྱེད་པ་ལྟར། །སྙིང་པོ་མེད་པའི་འཁོར་བ་ལས། །ཉོན་མོངས་གཟེབ་དང་
བྲལ་གྱུར་ན། །དེ་ཡི་འབྲས་བུ་སངས་རྒྱས་ཉིད། །ལུས་ཅན་ཀུན་གྱི་བདུད་རྩིར་འགྱུར། །དེ་
བཞིན་ས་བོན་ཐམས་ཅད་ལས། །རྒྱུ་དང་འདྲ་བའི་འབྲས་བུ་འབྱུང་། །ས་བོན་མེད་པར་
འབྲས་ཡོད་པར། །ཤེས་ལྡན་གང་གིས་སྒྲུབ་པར་ནུས། །ས་བོན་གྱུར་པ་ཁམས་དེ་ཉིད། །
ཆོས་རྣམས་ཀུན་གྱི་རྟེན་དུ་འདོད། །རིམ་གྱིས་སྦྱངས་པར་གྱུར་པ་ལས། །སངས་རྒྱས་གོ་
འཕང་ཐོབ་པར་འགྱུར། །དྲི་མེད་ཉི་མ་ཟླ་བ་ཡང་། །སྤྲིན་དང་ཁུག་རྣ་དུ་བ་དང་། །སྒྲ་གཅན་
གདོང་དང་རྡུལ་ལ་སོགས། །སྒྲིབ་པ་ལྔ་ཡིས་བསྒྲིབས་པར་གྱུར། །དེ་བཞིན་འོད་གསལ་བ་
ཡི་སེམས། །འདོད་དང་གནོད་སེམས་ལེ་ལོ་དང་། །རྒོད་པ་དང་ནི་ཐེ་ཚོམ་སྟེ། །སྒྲིབ་པ་ལྔ
ཡིས་བསྒྲིབས་པར་གྱུར། །ཇི་ལྟར་མེ་ཡིས་དག་པའི་གོས། །སྣ་ཚོགས་དྲི་མས་དྲི་མ་ཅན། །
ཇི་ལྟར་མེ་ཡི་ནང་བཅུག་ན། །དྲི་མ་ཚིག་འགྱུར་གོས་མིན་ལྟར། །དེ་བཞིན་འོད་གསལ་བ་
ཡི་སེམས། །འདོད་ཆགས་ལ་སོགས་དྲི་མ་ཅན། །ཡེ་ཤེས་མེ་ཡིས་ཉོན་མོངས་བསྲེག །དེ་
-281
yer/



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཉིད་འོད་གསལ་མ་ཡིན་ནོ། །སྟོང་པ་ཉིད་ནི་སྟོན་པའི་མདོ། །རྒྱལ་བས་ཇི་སྙེད་གསུངས་པ་
གང་། །དེ་དག་ཀུན་གྱིས་ཉོན་མོངས་ལྡོག །ཁམས་དེ་ཉམས་པར་བྱེད་མ་ཡིན། །ས་ཡི་
དཀྱིལ་ན་ཡོད་པའི་ཆུ། །དྲི་མ་མེད་པར་གནས་པ་ལྟར། །ཉོན་མོངས་ནང་ན་ཡེ་ཤེས་ཀྱང་།།
དེ་བཞིན་དྲི་མ་མེད་པར་གནས། །ཆོས་དབྱིངས་གང་ཕྱིར་བདག་མ་ཡིན། །བུད་མེད་མ་
ཡིན་སྐྱེས་པའང་མིན། །གཟུང་བ་ཀུན་ལས་རྣམ་གྲོལ་བ། །ཇི་ལྟར་བདག་ཅེས་བརྟག་པར་
བྱ། །ཆགས་པ་མེད་པའི་ཆོས་ཀུན་ལ། །བུད་མེད་སྐྱེས་པ་དམིགས་མ་ཡིན། །འདོད་ཆགས་
ཀྱིས་ལྗོངས་གདུལ་བྱའི་ཕྱིར། །བུད་མེད་སྐྱེས་པ་ཞེས་རབ་བསྟན། །མི་རྟག་སྡུག་བསྔལ་
སྟོང་པ་ཞེས། །བྱ་བ་གསུམ་པོས་སེམས་སྦྱོང་བྱེད། །མཆོག་ཏུ་སེམས་ནི་སྦྱོང་བྱེད་པའི། །
ཆོས་ནི་རང་བཞིན་མེད་པ་ཡིན། །ཇི་ལྟར་སྦྲུམ་མའི་ལྟོ་ན་བུ། །ཡོད་ཀྱང་མཐོང་བ་མ་ཡིན་
པ། །དེ་བཞིན་ཉོན་མོངས་ཀྱིས་གཡོགས་པའི། །ཆོས་ཀྱི་དབྱིངས་ཀྱང་མཐོང་མ་ཡིན། །
བདག་དང་བདག་གི་རྣམ་རྟོག་དང་། །མིང་གི་འདུ་ཤེས་རྒྱུ་མཚན་གྱིས། །རྣམ་རྟོག་བཞི་པོ་
འབྱུང་བ་ཡང་། །འབྱུང་དང་འབྱུང་ལས་གྱུར་པས་སོ། །སངས་རྒྱས་རྣམས་ཀྱི་སྨོན་ལམ་
ཡང་། །སྣང་བ་མེད་ཅིང་མཚན་ཉིད་མེད། །སོ་སོར་རང་རིག་སྦྱོར་ལྡན་ཉིད། །སངས་རྒྱས་
རྟག་པའི་ཆོས་ཉིད་ཅན། །ཇི་ལྟར་རི་བོང་མགོ་ཡི་རྭ། །བརྟགས་པ་ཉིད་དེ་མེད་པ་ལྟར། །དེ་
བཞིན་ཆོས་རྣམས་ཐམས་ཅད་ཀྱང་། །བརྟགས་པ་ཉིད་དེ་ཡོད་མ་ཡིན། །ཕྲ་རབ་རྡུལ་གྱི་ངོ་
བོ་ཡིས། །གླང་གི་རྭ་ཡང་དམིགས་མ་ཡིན། །ཇི་ལྟར་སྔོན་བཞིན་ཕྱིས་དེ་བཞིན། །དེ་ལ་ཅི་
ཞིག་བརྟག་པར་བྱ། །བརྟེན་ནས་འབྱུང་བར་གྱུར་པ་དང༌། །བརྟེན་ནས་འགག་པར་འགྱུར་
བས་ན། །གཅིག་ཀྱང་ཡོད་པ་མ་ཡིན་ན། །བྱིས་པ་ཇི་ལྟར་རྟོག་པར་བྱེད། །རི་བོང་བ་གླང་
རྭ་ཡི་དཔེས། །ཇི་ལྟར་བདེ་གཤེགས་ཆོས་རྣམས་ཉིད། །དབུ་མ་ཉིད་དུ་སྒྲུབ་པར་བྱེད། །ཇི་
ལྟར་ཉི་ཟླ་སྐར་མའི་གཟུགས། །དང་བའི་སྣོད་ཀྱི་ཆུ་ནང་དུ། །གཟུགས་བརྙན་མཐོང་བར་
-282



ཆོས་དབྱིངས་བསྟོད་པ།
གྱུར་པ་ལྟར། །མཚན་ཉིད་རྫོགས་པའང་དེ་དང་འདྲ། །ཐོག་མ་བར་དང་མཐར་དགེ་བ། །
བསླུ་བ་མེད་ཅིང་བརྟན་པ་ཡི། །གང་ཞིག་དེ་ལྟར་བདག་མེད་པའང་། །ཇི་ལྟར་བདག་དང་
བདག་གིར་བརྟག །ཇི་ལྟར་སོ་གའི་དུས་སུ་ཆུ། །དྲོའོ་ཞེས་ནི་རྗོད་པར་བྱེད། །དེ་ཉིད་གྲང་
བའི་དུས་སུ་ནི། །གྲང་ངོ་ཞེས་ནི་བརྗོད་པ་ཡིན། །ཉོན་མོངས་དྲ་བས་གཡོགས་པ་ནི།
སེམས་ཅན་ཞེས་ནི་བརྗོད་པར་བྱ། །དེ་ཉིད་ཉོན་མོངས་བྲལ་གྱུར་ན། །སངས་རྒྱས་ཞེས་ནི་
བརྗོད་པར་བྱ། །མིག་དང་གཟུགས་ལ་བརྟེན་ནས་ནི། །དྲི་མ་མེད་པའི་སྣང་བ་འབྱུང༌། །སྐྱེ་
མེད་འགག་པ་མེད་ཉིད་ལས། །ཆོས་ཀྱི་དབྱིངས་ནི་རབ་ཏུ་ཤེས། །སྒྲ་དང་རྣ་བ་ལ་བརྟེན་
ནས། །རྣམ་པར་དག་པའི་ཤེས་པ་གསུམ། །མཚན་ཉིད་མེད་པའི་ཆོས་ཀྱི་དབྱིངས། །རྟོག་
དང་བཅས་པས་ཐོས་པར་འགྱུར། །སྣ་དང་དྲི་ལ་བརྟེན་ནས་སྣོམ། །དེ་ནི་གཟུགས་སུ་མེད་
པའི་དཔེས། །དེ་བཞིན་སྣ་ཡི་རྣམ་ཤེས་ཀྱིས། །ཆོས་ཀྱི་དབྱིངས་ལ་རྟོག་པར་བྱེད། །ལྕེ་ཡི་
རང་བཞིན་སྟོང་པ་ཉིད། །རོ་ཡི་ཁམས་ཀྱང་དབེན་པ་སྟེ། །ཆོས་ཀྱི་དབྱིངས་ཀྱི་ངོ་བོ་ཡིན། །
རྣམ་པར་ཤེས་པ་གནས་མེད་པ། །དག་པའི་ལུས་ཀྱི་ངོ་བོ་དང་། །རེག་བྱའི་རྐྱེན་གྱི་མཚན་
ཉིད་དང་། །རྐྱེན་དག་ལས་ནི་གྲོལ་གྱུར་པ། །ཆོས་ཀྱི་དབྱིངས་ཞེས་བརྗོད་པར་བྱ། །ཡིད་
གཙོར་གྱུར་པའི་ཆོས་རྣམས་ལ། །རྟོག་དང་བརྟག་པ་རྣམ་སྤངས་ནས། །ཆོས་རྣམས་རང་
བཞིན་མེད་པ་ཉིད། །ཆོས་ཀྱི་དབྱིངས་སུ་བསྒོམ་པར་བྱ། །མཐོང་དང་ཐོས་དང་བསྣམས་པ་
དང་། །མྱངས་དང་རེག་པར་གྱུར་པ་དང་། །ཆོས་རྣམས་དེ་ལྟར་རྣལ་འབྱོར་པས། །ཤེས་
ནས་མཚན་ཉིད་རྫོགས་པ་ཡིན། །མིག་དང་རྣ་བ་སྣ་དག་དང་། །ལྕེ་དང་ལུས་དང་དེ་བཞིན་
ཡིད། །སྐྱེ་མཆེད་དྲུག་པོ་རྣམ་དག་པ། །འདི་ཉིད་དེ་ཉིད་མཚན་ཉིད་དོ། །སེམས་ཉིད་རྣམ་
པ་གཉིས་སུ་མཐོང་། །ཇི་ལྟར་འཇིག་རྟེན་འཇིག་རྟེན་འདས། །བདག་ཏུ་འཛིན་ལས་འཁོར་
བ་སྟེ། །སོ་སོར་རིག་ན་དེ་ཉིད་དོ། །འདོད་ཆགས་ཟད་པས་མྱ་ངན་འདས། །ཞེ་སྡང་གཏི་
-283



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བམུག་ཟད་པ་དང་། །དེ་དག་འགགས་པ་སངས་རྒྱས་ཉིད། །ལུས་ཅན་ཀུན་གྱི་སྐྱབས་ཉིད་
དོ། །ཤེས་དང་མི་ཤེས་པ་དག་ལས། །ལུས་འདི་ཉིད་ལ་ཐམས་ཅད་དེ། །རང་གི་རྣམ་པར་
རྟོག་པས་བཅིངས། །བདག་ཉིད་ཤེས་ན་གྲོལ་བར་འགྱུར། །བྱང་ཆུབ་རིང་མིན་ཉེ་བ་མིན།།
འགྲོ་མིན་འོང་པ་མ་ཡིན་ཞིང་། །ཉོན་མོངས་གཟེབ་གྱུར་འདི་ཉིད་ལ། །མཐོང་བ་དང་ནི་མ་
མཐོང་ཡིན། །ཤེས་རབ་མར་མེ་ལ་གནས་ནས། །མཆོག་ཏུ་ཞི་བར་གྱུར་པ་ཡིས། །བདག་
ལ་བརྟགས་པས་གནས་བྱ་ཞིང་། །མདོ་སྡེའི་ཚོགས་ལས་གསུངས་པ་ལགས། །སྟོབས་
བཅུའི་སྟོབས་ཀྱིས་བྱིས་པ་རྣམས། །བྱིན་རླབས་ཟླ་བ་ཚེས་པ་བཞིན། །ཉོན་མོངས་ཅན་གྱི་
སེམས་ཅན་གྱིས། །དེ་བཞིན་གཤེགས་པ་མི་མཐོང་ངོ་། །ཇི་ལྟར་ཡི་དྭགས་རྣམས་ཀྱིས་ནི།།
རྒྱ་མཚོ་སྐམས་པར་མཐོང་པ་ལྟར། །དེ་བཞིན་མི་ཤེས་པས་བསྒྲིབས་པས། །སངས་རྒྱས་
རྣམས་ནི་མེད་པར་བརྟགས། །དམན་དང་བསོད་ནམས་དམན་པ་ལ། །བཅོམ་ལྡན་འདས་
ཀྱིས་ཅི་བགྱིར་མཆིས། །ཇི་ལྟར་དམུས་ལོང་ལག་པ་རུ། །རིན་ཆེན་མཆོག་ནི་བཞག་པ་འདྲ།།
སེམས་ཅན་བསོད་ནམས་བྱས་རྣམས་ལ། །འོད་ཀྱིས་གསལ་ཞིང་དཔལ་ལྡན་པའི། །སུམ་
ཅུ་རྩ་གཉིས་མཚན་འབར་བ། །སངས་རྒྱས་དེ་ཡི་མདུན་ན་གནས། །མགོན་པོ་དེ་ཡི་གཟུགས་
ཀྱི་སྐུས། །བསྐལ་པ་མང་པོར་བཞུགས་ནས་ཀྱང་། །གདུལ་བྱ་རྣམས་ནི་གདུལ་བའི་ཕྱིར།།
དབྱིངས་ཉིད་ཐ་དད་གྱུར་པ་ལགས། །སེམས་ཀྱི་ཡུལ་ནི་ངེས་རྟོགས་ནས། །དེར་ནི་ཤེས་པ་
འཇུག་པར་གྱུར། །སོ་སོ་རང་རིག་རྣམ་དག་ན། །ས་རྣམས་དེ་ཡི་བདག་ཉིད་གནས། །
དབང་ཕྱུག་ཆེན་པོའི་གནས་མཆོག་དང་། །འོག་མིན་ཉིད་དེ་རྣམ་མཛེས་པ། །ཤེས་པ་གསུམ་
པོ་གཅིག་ཉིད་དུ། །འདྲེས་པར་གྱུར་ལ་བདག་སྨྲའོ། །བྱིས་པའི་ནང་ན་ཡོངས་མཁྱེན་དང༌།།
འཕགས་པའི་ནང་ན་སྣ་ཚོགས་ཉིད། །དབང་ཕྱུག་ཆེན་པོ་ཚེ་དཔག་མེད། །བསྐལ་པའི་ཚེ་
ཡི་རྒྱུ་གང་ཡིན། །ཕྱི་རོལ་སེམས་ཅན་ཁམས་ཀྱི་ཡང་། །དཔག་ཏུ་མེད་པའི་བསྐལ་པར་ནི།།བུ
-284



ཆོས་དབྱིངས་བསྟོད་པ།
ཚེ་ཡང་གང་གིས་བསྲུངས་གྱུར་ཅིང་། །སྲོག་ཆགས་རྣམས་ཀྱི་སྲོག་གནས་པའི། །རྒྱུ་གང་མི་
ཟད་པ་དེ་ཉིད། །གང་གི་འབྲས་བུ་མི་ཟད་གང་། །སྣང་བ་མེད་པའི་བྱེ་བྲག་གིས། །ཤེས་
རབ་དོན་དུ་རབ་ཏུ་འཇུག །བྱང་ཆུབ་རིང་བར་མི་བསམ་ཞིང་། །ཉེ་བར་ཡང་ནི་བསམ་མི་
བྱ། །ཡུལ་དྲུག་སྣང་བ་མེད་པར་ནི། །ཡང་དག་ཇི་བཞིན་རིག་གྱུར་པའོ། །ཇི་ལྟར་འོ་མ་དང་
འདྲེས་ཆུ། །སྣོད་གཅིག་ན་ནི་གནས་པ་ལས། །ངང་པ་འོ་མ་འཐུང་བྱེད་ཅིང་། །ཆུ་ནི་མ་ཡིན་
དེ་བཞིན་གནས། །དེ་བཞིན་ཉོངས་མོངས་ཀྱིས་གཡོགས་ནས། །ཡེ་ཤེས་ལུས་འདིར་གཅིག་
གནས་ཀྱང་། །རྣལ་འབྱོར་པ་ཡིས་ཡེ་ཤེས་ལེན། །མི་ཤེས་པ་ནི་འདོར་བར་བྱེད། །བདག་
དང་བདག་གི་ཞེས་འཛིན་པས། །ཇི་སྲིད་ཕྱི་རོལ་རྣམ་བརྟགས་པ། །བདག་མེད་རྣམ་པ་
གཉིས་མཐོང་ན། །སྲིད་པའི་ས་བོན་འགག་པར་འགྱུར། །གང་ཕྱིར་སངས་རྒྱས་མྱ་ངན་
འདས། །གཙང་བ་རྟག་པ་དགེ་པའི་གཞི། །གང་ཕྱིར་གཉིས་ནི་བྱིས་པས་བརྟགས། །དེ་ཡི་
གཉིས་མེད་རྣལ་འབྱོར་གནས། །དཀའ་སྤྱོད་སྣ་ཚོགས་སྦྱིན་པ་དང༌། །ཚུལ་ཁྲིམས་སེམས་
ཅན་དོན་སྡུད་དང་། །སེམས་ཅན་ཕན་བྱེད་བཟོད་པ་སྟེ། །གསུམ་པོ་འདིས་ནི་ཁམས་རྒྱས་
འགྱུར། །ཆོས་རྣམས་ཀུན་ལ་བརྩོན་འགྲུས་དང་། །བསམ་གཏན་ལ་སེམས་འཇུག་པ་དང༌།།
རྟག་ཏུ་ཤེས་རབ་བསྟེན་པ་སྟེ། །འདི་ཡང་བྱང་ཆུབ་རྒྱས་བྱེད་ཡིན། །ཐབས་དང་བཅས་
པའི་ཤེས་རབ་དང༌། །སྨོན་ལམ་རྣམ་པར་སྦྱངས་པ་དང༌། །སྟོབས་ལ་ངེས་ནས་ཡེ་ཤེས་ཏེ།།
ཁམས་རྒྱས་བྱེད་པའི་ཆོས་བཞིའོ། །བྱང་ཆུབ་སེམས་ཕྱག་མི་བྱ་ཞེས། །སྨྲ་བ་ངན་པར་སྨྲ་བ་
སྟེ། །བྱང་ཆུབ་སེམས་དཔའ་མ་བྱུང་བར། །ཆོས་ཀྱི་སྐུ་ནི་འབྱུང་མ་ཡིན། །བུར་ཤིང་ས་བོན་
ལ་སྣང་གང་། ཁ་ར་སྤྱད་པར་འདོད་པ་དེས། །བུར་ཤིང་ས་བོན་མེད་པར་ནི། ཁ་ར་འབྱུང་
བར་འགྱུར་མ་ཡིན། །བུར་ཤིང་ས་བོན་གང་བསྲུངས་ནས། །ཉེ་བར་གནས་ཤིང་བསྒྲུབས་
པ་ལས། །བུ་རམ་ཁ་ར་ཧྭགས་རྣམས་ནི། །དེ་ལས་འབྱུང་བར་འགྱུར་བ་ལྟར། །བྱང་ཆུབ་
-285



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
སེམས་ནི་རབ་བསྲུངས་ནས། །ཉེ་བར་གནས་ཤིང་བསྒྲུབས་པ་ལས། །དགྲ་བཅོམ་རྐྱེན་
རྟོགས་སངས་རྒྱས་རྣམས། །དེ་ལས་སྐྱེ་ཞིང་འབྱུང་བར་འགྱུར། །ཇི་ལྟར་སཱ་ལུའི་ས་བོན་
སོགས། །ཞིང་པས་སྲུང་བར་བྱེད་པ་ལྟར། །དེ་བཞིན་ཐེག་མཆོག་མོས་རྣམས་ལའང་། །
འདྲེན་པ་རྣམས་ཀྱིས་སྲུང་བར་མཛད། །ཇི་ལྟར་མར་ངོའི་བཅུ་བཞི་ལ། །ཟླ་བ་ཅུང་ཟད་
མཐོང་བ་ལྟར། །དེ་བཞིན་ཐེག་མཆོག་མོས་རྣམས་ལའང་། །སངས་རྒྱས་སྐུ་ནི་ཅུང་ཟད་
མཐོང་། །ཇི་ལྟར་ཚེས་པའི་ཟླ་བ་ལ། །སྐད་ཅིག་སྐད་ཅིག་རྒྱས་པར་མཐོང་། །དེ་བཞིན་ས་
ལ་ཞུགས་རྣམས་ཀྱང་། །རིམ་གྱིས་རིམ་གྱིས་འཕེལ་བར་མཐོང་། །ཇི་ལྟར་ཡར་ངོའི་བཅོ་
ལྔ་ལ། །ཟླ་བ་རྫོགས་པར་འགྱུར་བ་ལྟར། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་
རྫོགས་ཤིང་གསལ། །སངས་རྒྱས་ཆོས་དང་དགེ་འདུན་ལ། །རྟག་ཏུ་མོས་པ་བརྟན་པོ་ཡིས།།
སེམས་དེ་ཡང་དག་སྐྱེད་བྱས་ནས། །ཕྱིར་མི་ལྡོག་པར་ཡང་ཡང་འབྱུང་། །ནག་པོའི་གཞི་ནི་
ཡོངས་སྤངས་ནས། །དཀར་པོའི་གཞི་ནི་རབ་བཟུང་བས། །དེ་ཚེ་དེ་ནི་ངེས་རྟོགས་པ། །
དགའ་བ་ཞེས་ནི་མངོན་པར་བརྗོད། །འདོད་ཆགས་ལ་སོགས་སྣ་ཚོགས་པའི། །དྲི་མས་
རྟག་ཏུ་དྲི་མ་ཅན། །དྲི་མ་མེད་པར་གང་དག་པ། །དྲི་མ་མེད་ཅེས་བརྗོད་པ་ཡིན། །ཉོན་
མོངས་དྲ་བ་རབ་འགགས་ནས། །དྲི་མེད་ཤེས་རབ་རབ་གསལ་བས། །ཚད་མེད་པ་ཡི་མུན་
པ་དག །སེལ་བར་བྱེད་པས་འོད་བྱེད་པའོ། །རྟག་ཏུ་དག་པའི་འོད་ཀྱིས་གསལ། །འདུ་འཛི་
རྣམ་པར་སྤངས་པ་ཡི། །ཡེ་ཤེས་འོད་ཀྱིས་རབ་བསྐོར་བས། །ས་དེ་འོད་འཕྲོ་ཅན་དུ་འདོད།།
རིག་དང་སྒྱུ་རྩལ་བཟོ་གནས་ཀུན། །བསམ་གཏན་རྣམ་པ་སྣ་ཚོགས་ཉིད། །ཉོན་མོངས་
ཤིན་ཏུ་སྦྱང་དཀའ་ལས། །རྣམ་པར་རྒྱལ་བས་སྦྱང་དཀར་འདོད། །བྱང་ཆུབ་རྣམ་པ་གསུམ་
པོ་དང༌། །ཕུན་སུམ་ཚོགས་ཀུན་བསྡུ་བ་དང་། །སྐྱེ་དང་འཇིག་པ་ཟད་པ་ལ། །ས་དེ་མངོན་
དུ་འགྱུར་བར་འདོད། །འཁོར་ལོའི་བཀོད་པ་རྣམ་ཀུན་ཏུ། །འོད་ཀྱི་དྲ་བས་རྩེ་བ་དང་། །
-286



ཆོས་དབྱིངས་བསྟོད་པ།
འཁོར་བའི་མཚོ་ཡི་འདམ་རྒལ་བས། །དེ་ལ་རིང་དུ་སོང་ཞེས་བྱ། །སངས་རྒྱས་ཀྱིས་ངེས་
འདི་བཟུང་ཞིང་། །ཡེ་ཤེས་རྒྱ་མཚོར་ཞུགས་པ་དང་། །འབད་མེད་ལྷུན་གྱིས་གྲུབ་གྱུར་པ།།
བདུད་ཀྱི་འཁོར་གྱིས་མི་གཡོས་པའོ། །སོ་སོ་ཡང་དག་རིག་ཀུན་ལ། །ཆོས་སྟོན་པ་ཡི་པ
འབེལ་བའི་གཏམ། །རྣལ་འབྱོར་པ་དེ་མཐར་སོན་པས། །ས་དེ་ལེགས་པའི་བློ་གྲོས་འདོད།།
ཡེ་ཤེས་རང་བཞིན་འདི་ཡི་སྐུ། །དྲི་མེད་ནམ་མཁའ་དང་མཉམ་པ། །སངས་རྒྱས་རྣམས་ཀྱི་
འཛིན་པ་ལས། །ཆོས་ཀྱི་སྤྲིན་ནི་ཀུན་ཏུ་འབྱུང་། །སངས་རྒྱས་རྣམས་ཀྱི་ཆོས་ཀྱི་གནས། །
སྤྱོད་པའི་འབྲས་བུ་ཡོངས་འཛིན་པ། །གནས་ནི་ཡོངས་སུ་གྱུར་པ་དེ། །ཆོས་ཀྱི་སྐུ་ཞེས་
བརྗོད་པ་ཡིན། །བག་ཆགས་ལས་གྲོལ་བསམ་མི་ཁྱབ། །འཁོར་བའི་བག་ཆགས་བསམ་
དུ་ཡོད། ཁྱོད་ནི་ཀུན་དུ་བསམ་མི་ཁྱབ། །གང་གིས་ཁྱོད་ནི་ཤེས་པར་ནུས། །ངག་གི་སྤྱོད་
ཡུལ་ཀུན་ལས་འདས། །དབང་པོ་ཀུན་གྱི་སྤྱོད་ཡུལ་མིན། །ཡིད་ཀྱི་ཤེས་པས་རྟོགས་བྱ་བ།།
གང་ཡང་རུང་ལ་ཕྱག་འཚལ་བསྟོད། །རིམ་གྱིས་འཇུག་པའི་ལུགས་ཉིད་ཀྱིས། །སངས་
རྒྱས་སྲས་པོ་གྲགས་ཆེན་རྣམས། །ཆོས་ཀྱི་སྤྲིན་གྱི་ཡེ་ཤེས་ཀྱིས། །ཆོས་ཉིད་སྟོང་པ་མཐོང་
གྱུར་ནས། །གང་ཚེ་སེམས་ནི་རབ་བཀྲུས་པས། །འཁོར་བའི་གཟེབ་ལས་འདས་
འདས་གྱུར་ནས།།
པདྨ་ཆེན་པོའི་རང་བཞིན་གྱི། །སྟན་ལ་དེ་ནི་རབ་གནས་འགྱུར། །འདབ་མ་རིན་ཆེན་དུ་
མའི་འོད། །འདོད་པར་བྱ་བའི་ཟེ་འབྲུ་ཅན། །པདྨ་བྱེ་བ་དུ་མ་ཡིས། །རྣམ་པ་ཀུན་དུ་ཡོངས་
སུ་བསྐོར། །སྟོབས་བཅུ་པོ་ཡིས་ཡོངས་སུ་གང་། །མི་འཇིགས་པ་ཡིས་གང་དག་ངོམས། །
བསམ་མི་ཁྱབ་པའི་སངས་རྒྱས་ཆོས། །སྤྲོས་མེད་རྣམས་ལས་ཉམས་མི་མངའ། །ལེགས་
པར་སྤྱད་པའི་ལམ་ཀུན་གྱིས། །བསོད་ནམས་ཡེ་ཤེས་རབ་བསགས་པའི། །ཟླ་བ་ཉ་ལ་
སྐར་མ་ཡིས། །འཁོར་དུ་རྣམ་པ་ཀུན་གྱིས་བསྐོར། །སངས་རྒྱས་ཕྱག་གི་ཉི་མ་དེར། །དྲི་
མེད་རིན་ཆེན་འབར་གྱུར་ཏེ། །སྲས་ཀྱི་ཐུ་བོར་དབང་བསྐུར་བས། །དབང་བསྐུར་བ་ནི་
-287



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཀུན་ཏུ་སྩོལ། །རྣལ་འབྱོར་ཆེན་པོ་དེར་གནས་ནས། །རྨོངས་པས་དམན་པའི་འཇིག་རྟེན་
རྣམས། །སྡུག་བསྔལ་གྱི་གཡེངས་འཇིགས་པ་ལ། །ལྷ་ཡི་སྤྱན་གྱིས་གཟིགས་གྱུར་ནས། །
དེ་ཡི་སྐུ་ལས་འོད་ཟེར་རྣམས། །འབད་པ་མེད་པར་འབྱུང་འགྱུར་ཏེ། །རྨོངས་པའི་མུན་པར་
ཞུགས་དེ་ཡི། །སྒོ་རྣམས་འབྱེད་པར་མཛད་པ་ཡིན། །ལྷག་བཅས་མྱ་ངན་འདས་པ་རྣམས།།
ལྷག་མེད་མྱ་ངན་འདས་པར་འདོད། །འདིར་ནི་མྱ་ངན་འདས་པ་ཉིད། །དྲི་མ་མེད་པར་
སེམས་གྱུར་པའོ། །སེམས་ཅན་ཀུན་གྱི་དངོས་མེད་པའི། །ངོ་བོ་དེ་ཡང་དེ་སྤྱོད་ཡུལ། །དེ་
མཐོང་བྱང་ཆུབ་སེམས་དབང་པོ། །ཤིན་ཏུ་དྲི་མེད་ཆོས་ཀྱི་སྐུ། །དྲི་མ་མེད་པའི་ཆོས་སྐུ་ལ།།
ཡེ་ཤེས་རྒྱ་མཚོ་གནས་གྱུར་ནས། །སྣ་ཚོགས་ནོར་བུ་ཇི་བཞིན་དུ། །དེ་ལས་སེམས་ཅན་
དོན་རབ་མཛད། །ཆོས་ཀྱི་དབྱིངས་སུ་བསྟོད་པ་སློབ་དཔོན་ཆེན་པོ་ཀླུ་སྒྲུབ་ཀྱིས་མཛད་པ་
རྫོགས་སོ།། །།རྒྱ་གར་གྱི་མཁན་པོ་ཀྲྀཏུ་པཎྜི་ཏ་དང་། ལོ་ཙཱ་བ་ཚུལ་ཁྲིམས་རྒྱལ་བས་བསྒྱུར་བའོ།། །།
-288



སྡོམ་པ་ཉི་ཤུ་པ།
----
༄༅། །སྡོམ་པ་ཉི་ཤུ་པ་བཞུགས་སོ། །
སློབ་དཔོན་ཙནྡྲ་གོ་མིས་མཛད།
༄༅། །རྒྱ་གར་སྐད་དུ། བོ་དྷི་སཏཱ་ས་མ་བཱ་ར་བིང་ཤི་ཀ །བོད་སྐད་དུ། བྱང་ཆུབ་
སེམས་དཔའི་སྡོམ་པ་ཉི་ཤུ་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
སངས་རྒྱས་སྲས་དང་བཅས་པ་ལ། །གུས་པས་ཕྱག་འཚལ་ཅི་ནུས་མཆོད། །ཕྱོགས་དུས་
ཀུན་ན་བཞུགས་པ་ཡི། །བྱང་ཆུབ་སེམས་དཔའ་རྣམས་ཀྱི་ཁྲིམས། །བསོད་ནམས་ཀུན་གྱི་
གཏེར་གྱུར་གང་། །དེ་ནི་བསམ་པ་དམ་པ་ཡིས། །བླ་མ་སྡོམ་ལ་གནས་ཤིང་མཁས། །ནུས་
དང་ལྡན་ལས་བླང་བར་བྱ། །དེའི་ཚེ་དེ་ལ་དགེ་བའི་ཕྱིར། །རྒྱལ་བ་སྲས་དང་བཅས་རྣམས་
ཀྱིས། །དགེ་བའི་ཐུགས་ཀྱིས་རྟག་པར་ཡང་། །བུ་སྡུག་འདྲ་བར་དགོངས་པར་འགྱུར། །
གཞན་རྣམས་དང་ནི་བདག་ལའང་རུང་། །སྡུག་བསྔལ་ཡིན་ཡང་གང་ཕན་དང་། །ཕན་དང་
བདེ་བ་རྣམས་བྱ་སྟེ། །བདེ་ཡང་མི་ཕན་མི་བྱའོ། །ཉོན་མོངས་དྲག་ལས་བྱུང་བ་ཡི། །སྡོམ་
པ་ཞིག་པར་གང་གྱུར་པ། །དེ་ཡི་ཉེས་པ་བཞི་པོ་ནི། །ཕམ་པ་འདྲ་བར་དགོངས་པ་ཡིན། །
རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་དང་། །སྡུག་བསྔལ་
མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང་། །གཞན་གྱིས་བཤགས་ཀྱང་མི་
ཉན་པར། ཁྲོས་ནས་གཞན་ལ་འཚོག་པ་དང་། །ཐེག་པ་ཆེན་པོ་སྤོང་བར་བྱེད། །དམ་ཆོས་
འདྲར་སྣང་སྟོན་པའོ། །བསླབ་བཏུས་དང༌། ཐབས་ལ་མཁས་པའི་མདོ་ལས་གསུངས་པའི་བྱང་སེམས་ཀྱི་རྩ་ལྟུང་
རྣམས་བསྡུས་པའི་ཚིགས་སུ་བཅད་པ། དཀོན་མཆོག་གསུམ་གྱི་དཀོར་(༡འཕྲོག་པ། །ཕས་ཕམ་པ་ཡི་
-289



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ལྟུང་བར་འདོད། །དམ་པའི་ཆོས་ནི་སྤོང་(༢བྱེད་པ། །གཉིས་པར་ཐུབ་པས་གསུངས་པ་
ཡིན། །ཚུལ་ཁྲིམས་འཆལ་བའི་དགེ་སློང་ལའང་། །ངུར་སྨྲིག་འཕྲོག་དང་བརྡེག་པ་དང༌། །
བཙོན་རར་འཇུག་པར་བྱེད་པ་དང་། །རབ་ཏུ་བྱུང་ལས་/༣འབེབས་པ་དང༌། །སྲོག་བྲལ་
བྱེད་པ་ གསུམ་ པ་ ཡིན། །ཚིག་རྐང་འདི་ནི་དཔེ་རྙིང་འགའ་ཞིག་ཏུ་ཡོད་པ་ལྟར་འདིར་བཅུག་པ་ཡིན། མཚམས་
མེད་༤ལྔ་པོ་བྱེད་པ་དང༌། །ལོག་པར་ལྟ་བ་༥འཛིན་པ་དང་། །གྲོང་ལ་སོགས་པ་/༦འཇིག་
པ་ལ། །རྩ་བའི་ལྟུང་བར་རྒྱལ་བས་གསུངས། །བློ་སྦྱངས་མ་བྱས་སེམས་ཅན་ལ། །སྟོང་པ་
(༧ཉིད་ནི་བརྗོད་པ་དང་། །སངས་རྒྱས་ཉིད་ལ་ཞུགས་པ་རྣམས། །རྫོགས་པའི་བྱང་ཆུབ་
རབཟློག་པ་དང་། །སོ་སོར་ཐར་པ་ཡོངས་སྤངས་ཏེ། །ཐེག་པ་ཆེ་ལ་སྦྱོར་ཁབ་དང༌། །སློབ་
པའི་ཐེག་པས་ཆགས་ལ་སོགས། །སྤོང་བར་འགྱུར་(༡༠བ་མིན་ཞེས་འཛིན། །ཕ་རོལ་དག་
ཀྱང་འཛིན་(༡༡འཇུག་དང་། །རང་གི་ཡོན་ཏན་(༡༢བརྗོད་པ་དང་། །རྙེད་པ་དང་ནི་བཀུར་
སྟི་དང་། །ཚིགས་བཅད་རྒྱུ་ཡིས་(༡༣གཞན་སྨོད་དང་། །བདག་ནི་ཟབ་མོ་བཟོད་པའོ་ཞེས།།
པ་ཉིད་ནི་སྨྲ་༡༤ བ་དང་། །དགེ་སྦྱོང་ཆད་པས་གཅོད་(༡༥འཇུག་དང་། །དཀོན་
མཆོག་གསུམ་གྱི་སྦྱིན་བྱེད་དང༌། །སྦྱིན་པ་ལེན་(༡༦པར་བྱེད་པ་དང༌། །ཞི་གནས་འདོར་
བར་༡༧བྱེད་པ་དང་། །ཡང་དག་འཇོག་གི་ལོངས་སྤྱོད་རྣམས། ཁ་ཏོན་བྱེད་ལ་(༡༨སྦྱིན་པ་
རྣམས། །དེ་དག་རྩ་བའི་ལྟུང་བ་སྟེ། །སེམས་ཅན་དམྱལ་བ་ཆེན་པོའི་རྒྱུ། །རྨི་ལམ་འཕགས་
པ་ནམ་སྙིང་པོའི། །མདུན་དུ་འདུག་སྟེ་བཤགས་པར་བྱ། །
༈ བྱང་ཆུབ་སེམས་ནི་ཡོངས་འདོར་དང་། །ཆགས་དང་སེར་སྣ་མི་ཟད་པས། །
སློང་ལ་སྦྱིན་པར་མི་བྱེད་དང་། །བསྒྲིམས་ཏེ་དགའ་བར་བྱེད་པ་ན། །སེམས་ཅན་ལ་ནི་མི་
བཟོད་པར། ཁྲོས་པས་སེམས་ཅན་བརྡེག་པ་དང་། །ཉོན་མོངས་པ་དང་གཞན་མཐུན་པས།།
ཆོས་ལྟར་བཅོས་པ་སྟོན་པའོ། །འདི་རྣམས་འདིའི་རྩ་ཚིག་དངོས་མིན་ཡང་བསྔོ་བགྲང་བྱ་སླ་ཕྱིར་མཚམས་ལོག་
-290



སྡོམ་པ་ཉི་ཤུ་པ།
འདིར་བཙུད་པ་ཡིན། སྡོམ་པ་སླར་ཡང་བླང་བར་བྱ། །ཟག་པ་འབྲིང་ནི་གསུམ་ལ་བཤགས། །
གཅིག་གི་མདུན་དུ་ལྷག་མ་རྣམས། །ཉོན་མོངས་མི་མོངས་བདག་སེམས་བཞིན། །དཀོན་
མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག །རྒན་པ་རྣམས་
ལ་གུས་མི་བྱེད། །དྲིས་པ་ལ་ནི་ལན་མི་འདེབས། །མགྲོན་བོས་བདག་གིར་མི་བྱེད་ཅིང་།།
གསེར་ལ་སོགས་པ་ལེན་མི་བྱེད། །ཆོས་འདོད་པ་ལ་སྦྱིན་མི་བྱེད། །ཚུལ་ཁྲིམས་འཆལ་
རྣམས་ཡལ་བར་འདོར། །ཕ་རོལ་དད་ཕྱིར་སློབ་མི་བྱེད། །སེམས་ཅན་དོན་ལ་བྱ་བ་ཆུང་། །
སྙིང་བརྩེར་བཅས་ན་མི་དགེ་མེད། །འཚོ་བ་ལོག་པ་དང་དུ་ལེན། །འཕྱར་ནས་རབ་ཏུ་རྒོད་
ལ་སོགས། །འཁོར་བ་གཅིག་པུ་བགྲོད་པར་སེམས། །གྲགས་པ་མ་ཡིན་མི་སྤོང་བ། །ཉོན་
མོངས་བཅས་ཀྱང་འཆོས་མི་བྱེད། །གཤེ་ལ་ལན་དུ་གཤེ་ལ་སོགས། ཁྲོས་པ་རྣམས་ནི་
ཡལ་བར་འདོར། །ཕ་རོལ་ཤད་ཀྱིས་འཆགས་པ་སྤོང་། ཁྲོས་པའི་སེམས་ཀྱི་རྗེས་སུ་འཇུག།
རྙེད་བཀུར་འདོད་ཕྱིར་འཁོར་རྣམས་སྡུད། །ལེ་ལོ་ལ་སོགས་སེལ་མི་བྱེད། །ཆགས་པས་བྲེ་
མོའི་གཏམ་ལ་བརྟེན། །ཏིང་ངེ་འཛིན་གྱི་དོན་མི་འཚོལ། །བསམ་གཏན་སྒྲིབ་པ་སྤོང་མི་
བྱེད། །བསམ་གཏན་རོ་ལ་ཡོན་ཏན་བལྟ། །ཉན་ཐོས་ཐེག་པ་སྤོང་བར་བྱེད། །རང་ཚུལ་
ཡོད་བཞིན་དེ་ལ་བརྩོན། །བརྩོན་མིན་ཕྱི་རོལ་བསྟན་བཅོས་བརྩོན། །བརྩོན་པར་བྱས་
ཀྱང་དེ་ལ་དགའ། །ཐེག་པ་ཆེན་པོ་སྤོང་བར་བྱེད། །བདག་ལ་བསྟོད་ཅིང་གཞན་ལ་སྨོད། །
ཆོས་ཀྱི་དོན་དུ་འགྲོ་མི་བྱེད། །དེ་ལ་སྨོད་དང་ཡི་གེར་རྟོན། །དགོས་པའི་གྲོགས་སུ་འགྲོ་མི་
བྱེད། །ནད་པའི་རིམ་གྲོ་བྱ་བ་སྤོང་། །སྡུག་བསྔལ་སེལ་བར་མི་བྱེད་པ། །བག་མེད་པ་ལ་
རིགས་མི་སྟོན། །བྱས་ལ་ལན་དུ་ཕན་མི་འདོགས། །གཞན་གྱི་མྱ་ངན་སེལ་མི་བྱེད། །ནོར་
འདོད་པ་ལ་སྦྱིན་མི་བྱེད། །འཁོར་རྣམས་ཀྱི་ནི་དོན་མི་བྱེད། །གཞན་གྱི་བློ་དང་མཐུན་མི་
འཇུག །ཡོན་ཏན་བསྔགས་པ་སྨྲ་མི་བྱེད། །རྐྱེན་དུ་འཚམས་པར་ཚར་མི་གཅོད། །རྫུ་འཕྲུལ་།
-291



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བསྡིགས་ལ་སོགས་མི་བྱེད། །སྙིང་བརྩེར་ལྡན་ཞིང་བྱམས་ཕྱིར་དང་། །སེམས་དགེ་བ་ལ་
ཉེས་པ་མེད། །བྱང་ཆུབ་སེམས་དཔའི་སྡོམ་པ་ཉི་ཤུ་པ། སློབ་དཔོན་ཆེན་པོ་ཙནྡྲ་གོ་མིས་མཛད་པ་རྫོགས་སོ།། །།
-292



ཁྱད་པར་འཕགས་བསྟོད།
༄༅། །ཁྱད་པར་དུ་འཕགས་པའི་བསྟོད་པ་ཞེས་བྱ་བ་བཞུགས་སོ། །
སློབ་དཔོན་མཐོ་བཙུན་གྲུབ་རྗེས་མཛད།
༄༅། །རྒྱ་གར་སྐད་དུ། བི་ཤེཊྚ་སྟ་བཿ བོད་སྐད་དུ། ཁྱད་པར་དུ་འཕགས་པའི་
བསྟོད་པ། དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བདག་ནི་སྟོན་པ་གཞན་
སྤངས་ནས། །བཅོམ་ལྡན་ཁྱོད་ལ་སྐྱབས་མཆིས་པ། །དེ་ཅིའི་སླད་དུ་ཞེ་ན་ཁྱོད། །སྐྱོན་མི་
མངའ་ལ་ཡོན་ཏན་ལྡན། །གང་ཕྱིར་འཇིག་རྟེན་སྐྱོན་ལ་དགའ། །ཡོན་ཏན་འཛིན་པར་ཞེན་
པས་ན། །སྐྱོན་ཡང་ཡོན་ཏན་ལྟར་མཐོང་ནས། །གཞན་ལ་སྐྱབས་སུ་མཆིས་པར་གྱུར། །
ཁྱབ་འཇུག་དབང་ཕྱུག་ལ་སོགས་པ། །དེ་ལ་སྐྱེ་བོ་དགའ་དད་པས། །དེ་ཡི་ཡོན་ཏན་གང་
བསྒྲགས་པ། ཁྱོད་ཀྱི་བསྟན་ལ་དེ་དག་སྐྱོན། །ལྷ་ཆེན་ཁྲོས་པའི་མདའ་གཅིག་གིས། །གྲོང་
ཁྱེར་སུམ་བརྩེགས་བསྲེགས་ཞེས་གདའ། ཁྱོད་ཀྱི་ཡེ་ཤེས་མདའ་ཆེན་གྱིས། ཁྲོ་བའི་སེམས་
ཉིད་ངེས་པར་བསྲེགས། །ལྷ་ཆེན་གྱིས་ནི་འདོད་པ་དག །བསྲེགས་ཉེས་པས་ན་ཕྱིར་ཡ
དྲངས། ཁྱོད་ཀྱི་ཡེ་ཤེས་ཞུགས་ཀྱིས་ནི། །འདོད་པ་རྩད་བཅད་བསྲེགས་ནས་བཏོན། །ལྷ་
ཆེན་ཐིག་ལེ་མཆོག་མ་ལ། །ཆགས་པ་སྐྱེས་པས་གདོང་བཞི་བྱུང་། །བདུད་ཀྱི་བུ་མོ་སྒེག་མོ་
ཡིས། ཁྱོད་ཀྱི་བ་སྤུའི་རྩེ་མ་གཡོས། །ལྷ་ཆེན་ཕྱེད་ནི་ཆུང་མ་བས། །ངུར་པ་ཡིས་ཀྱང་ཐུབ་
མ་ལགས། ཁྱོད་ནི་བདེ་བར་བགྱིད་པ་ཡི། །འདོད་པ་ཉིད་ཀྱིས་རྨོངས་མ་གྱུར། །འཁོར་ལོ་
མདུང་ཐུང་ཅན་དག་གིས། །བདུད་སྟོབས་དེ་ལས་རྒྱལ་མི་ནུས། ཁྱོད་ནི་འཁོར་ལོ་མདུང་
མེད་པར། །བྱམས་པའི་མཚོན་གང་ལགས་པས་རྒྱལ། །རྒན་པོས་ཁྱབ་འཇུག་མདའ་ཡིས་
-293



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
བསྣུན། །ལྷ་ཆེན་མགྲིན་པ་སྔོ་གྱུར་པས། །ལྷ་འདི་གཉིས་ལ་གནོད་བགྱིད་མཆིས། །མགོན་
ཁྱོད་གནོད་བགྱིད་བྲལ་བ་ལགས། ཁྱབ་འཇུག་མིའུ་ཐུང་གཟུགས་བསྒྱུར་ནས། །གཡོ་ཐབས་
ཀྱིས་ནི་སྟོབས་ལྡན་བསླུས། ཁྱོད་ནི་གཡོ་ཡང་མཁྱེན་གྱུར་ལ། །གཞན་དག་ལ་ཡང་སླུ་མི་
མཛད། །མགོན་ཁྱོད་རྫུ་འཕྲུལ་ཙམ་བླང་གི །རྨད་བྱུང་གང་གིས་མཐོང་བ་དེས། ཁྱབ་འཇུག་
འཇིག་རྟེན་གསུམ་བརྒལ་བ། །འཕྱེ་བོ་མཆི་བ་བཞིན་དུ་མཐོང་། །གཞོན་ནུ་ཚངས་པར་
སྤྱོད་པ་ན། །དྲུག་ལྡན་མ་དང་ལྷན་ཅིག་སྤྱོད། ཁྱོད་ཀྱིས་འཁྲིག་པའི་སྦྱོར་བ་བདུན། །ཇལ་
བ་བཞིན་དུ་བགྱིས་པར་གྱུར། །ཚངས་སོགས་འཇིག་རྟེན་འབྱིན་པ་པོ། །བདག་གཅིག་ཡིན་
པར་སྨྲ་ཞེས་གྲག །དེ་ཉིད་གཟིགས་ཁྱོད་འཇིག་རྟེན་དང་། །དེ་ཡང་ལས་ལས་སྐྱེས་ཞེས་
བསྟན། །བརྒྱ་བྱིན་གྱིས་ནི་བཤོལ་མེད་མ། །མཐོང་ནས་འདོད་པས་རྨོངས་ཞེས་གྲག །
དཔའ་ཁྱོད་འདོད་པ་ཉིད་ཀྱིས་ནི། །མ་རྨོངས་སླད་དུ་བཙུན་མོ་བཏང༌། །སྒྲ་གཅན་ལག་
པས་ཟླ་བ་ཡང་། །དབང་མེད་པར་ནི་མིད་པ་ལགས། །མངའ་བརྙེས་ཁྱོད་ལ་སེམས་ཅན
གང་། །དབང་མེད་བགྱིད་པ་དེ་མ་མཆིས། །མི་དབང་དགའ་བྱེད་གོས་སྲེད་སོགས། །ནགས་
ཚལ་ནས་ནི་ཕྱིར་ཡང་མཆིས། །བདེ་བར་གཤེགས་ཁྱོད་དབེན་པ་ཡི། །བདུད་རྩིས་ངོམས་
ལས་ཕྱིར་མི་བྱོན། །མཆོད་སྦྱིན་ལ་ནི་ཕྱུགས་འགུམས་པར། །དྲང་སྲོང་རྣམས་ནི་སྨྲ་ཞེས་
གྲག །སྡིག་མེད་ཁྱོད་ཀྱིས་གྲོག་མ་ལའང་། །གནོད་པ་བགྱིད་པར་རྗེས་མ་གནང་། །གཞན་
དག་རང་དོན་མཆོད་སྦྱིན་ལ། །གཞན་གྱི་སྲོག་གིས་སྦྱིན་སྲེག་བྱེད། །གཞན་གྱི་དོན་དུ་ཁྱོད་
གཅིག་པུ། །རང་གི་སྲོག་གིས་སྦྱིན་སྲེག་མཛད། །དྲང་སྲོང་དམོད་མེ་མི་ཟད་པས། །སྐྱེ་བོ་
མང་པོ་བསྲེགས་པར་འགྱུར། ཁྱོད་ཀྱིས་ཡེ་ཤེས་མེ་ཡིས་ནི། །སྐྱེ་བོ་རྣམས་ཀྱི་སྐྱེ་རྒྱུ་བསྲེགས།།
རྒྱས་པ་དྲན་པའི་མཐུ་ཆུང་བས། །མང་པོ་བགྱིས་པའི་ཚིག་དག་ནི། །ལྟག་འོག་འགལ་བར་
གྱུར་ཅེས་ཐོས། །ཐུབ་པ་ཁྱོད་ཀྱིས་ཀུན་ཀྱང་མིན། །དྲང་སྲོང་དམོད་པ་གྲུབ་པ་ལས། །
-294



ཁྱད་པར་འཕགས་བསྟོད།
དཀའ་ཐུབ་གྲུབ་པར་ རྗེས་སུ་དཔག །མགོན་ཁྱོད་ཐུགས་རྗེ་གྲུབ་པ་ལས། །དཀའ་ཐུབ་
གྲུབ་པར་རྗེས་སུ་དཔག །ལྷ་ཆེན་འདོད་པ་ཅན་གྱི་མཚན། །དྲང་སྲོང་རྣམས་ཀྱི་དམོད་པས་
ལྷུང་། ཁྱོད་ཀྱིས་ཕུང་ཁྲོལ་མཐའ་དག་གི །རྩ་བ་འདོད་པ་ཉིད་ལྷུང་བགྱིས། །གླིང་ལས་སྐྱེས
སོགས་ཕལ་ཆེར་ནི། །གཞན་གྱིས་གང་སྨྲས་སྨྲ་བར་བགྱིད། ཁྱོད་ཀྱིས་ཐུན་མོང་མ་ཡིན་
ཆོས། །རང་གིས་ཐུགས་སུ་ཆུད་ནས་བསྟན། །མུ་སྟེགས་ཅན་གྱི་རིག་བྱེད་ཚིག །དབེན་པ་
ཁོ་ནར་སྨྲ་བར་བགྱིད། ཁྱོད་ཀྱིས་བསྒྲགས་ནས་སེང་གེ་ཡི། །སྒྲ་ཡིས་ཆོས་དག་སྟོན་པར་
མཛད། །གྲངས་ཅན་བྷ་ར་དྭ་ཛ་ནི། །དེ་ཉིད་མཐོང་ཡང་དཔྱིད་ལྡན་ལ། །ཡོངས་སུ་ཆགས་
ཀྱི་གཙོ་ཁྱོད་ཀྱི། །སློབ་མའང་བུད་མེད་ཉིད་མ་ཆགས། །འུག་པ་པས་ནི་དམན་པ་ལས། །
ཁྱད་པར་ཅན་ལ་སྦྱིན་ཞེས་བསྟན། །མགོན་པོ་ཁྱོད་ནི་ཐུགས་རྗེ་ཡིས། ཁྱི་ལའང་སྦྱིན་པར་
བྱ་ཞེས་གསུངས། །ལུས་ཀྱི་དཀའ་ཐུབ་བགྱིས་པ་ཡིས། །མདུད་པ་འཇིག་པར་གཅེར་བུས་
འཚལ། ཁྱོད་ནི་ཐུགས་ཀྱི་དཀའ་ཐུབ་ཀྱིས། །མདུད་པ་འཇིག་པར་བཞེད་པ་ལགས། །
རྟོག་གེ་པ་དག་དངོས་པོ་རྣམས། །ལྟོས་པ་མེད་པར་གྲུབ་པར་འཚལ། །ཚིག་དབང་ཁྱོད་
ཀྱིས་ཅུང་ཟད་ཀྱང་། །མི་ལྟོས་མེད་ཅེས་ལེགས་པར་གསུངས། །ནེ་ཙོས་ཉི་མ་བརྟོལ་ནས་
ནི། །ཐར་པ་མཆིས་པར་བཤད་ཅེས་གྲག །ཁྱོད་ནི་མྱ་ངན་འདས་བརྙེས་ལ། །གང་དུ་ཡང་
ནི་གཤེགས་མ་མཆིས། །ཐར་པ་རྒྱུད་གཞན་སྐྱེད་པ་དང་། །ནེ་ཙོས་ལམ་གཞན་སོང་བར་
གྱུར། ཁྱོད་ཉིད་ལམ་གང་ནས་གཤེགས་པ། །དེ་ཉིད་ནས་ནི་སློབ་མའང་མཆི། ཁྱབ་འཇུག་
དག་གིས་བུད་མེད་ནི། །སྟོང་ཕྲག་དྲུག་ཅུ་ཡོངས་བཟུང་གྱུར། །སྟོན་པ་འཇིག་རྟེན་འདས་
ཁྱོད་ལ། །བདག་གི་མེད་ཅིང་ཡོངས་འཛིན་མེད། །ཀ་ཤི་མཛེས་དགའ་མོ་ལ་ནི། །རྒྱས་པ་
ཡོངས་ཆགས་རྣམ་པར་འགྱུར། ཁྱོད་ཁབ་བཞུགས་ནའང་ཕུང་ཁྲོལ་བའི། །གདོན་གྱིས་ན
དབང་པོ་རྨོངས་མ་གྱུར། །རྒྱས་པ་འདོད་གདུངས་གཡེན་སྤྱོ་བས། །བུད་མེད་ཀྱི་ནི་རྡོག་ལ
།
-295



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
པས་བསྣུན། ཁྱོད་ནི་ཁྱིམ་པར་བཞུགས་ན་ཡང་། །ཕྱིར་ཞིང་འཁྲུག་པར་འགྱུར་བ་མེད། །
དགའ་བྱེད་ཆུང་མའི་དོན་གྱི་ཕྱིར། །རྒྱ་མཚོའི་ཕ་རོལ་སོན་ཅེས་གྲག །ཁྱོད་ཀྱིས་བུད་མེད་
སྟོང་ཕྲག་ནི། །བརྒྱད་ཅུ་སྤངས་ནས་ནགས་སུ་གཤེགས། །རྣ་ཅན་འཐབ་དཀའ་ལ་སོགས་
ལ། ཁྱབ་འཇུག་གིས་ནི་གནོད་པ་བརྩམས། །སེམས་ཅན་རྣམས་ལ་ཕན་བཞེད་པ། ཁྱོད་
ཀྱིས་སྲོག་ཀྱང་བཏང་བ་མཛད། ཁྱབ་འཇུག་གིས་ནི་སྒྱུ་བྱས་ནས། །གོམ་གསུམ་གྱིས་
ཕྲོགས་གང་ཡིན་པའི། །ས་དེ་ངེས་པར་ཐར་བཞེད་པ། ཁྱོད་ཀྱིས་རྩྭ་བཞིན་བཏང་བར་གྱུར།།
དགའ་བྱེད་སྲོག་གཅོད་བྱེད་པའི་མདས། །འཇིག་རྟེན་རྒྱལ་རིགས་མེད་བྱས་ནས། །གྲགས་
པ་ཐོབ་པ་གང་ཡིན་དེ། ཁྱོད་ཀྱི་བསྟན་ལ་གྲགས་པ་མིན། །སྒྲ་ངན་དང་ནི་སྐྱ་བསེང་དག །
གང་གི་ཕྱིར་ནི་གཡུལ་བཀྱེ་བའི། །དཔལ་དེ་ཁྱོད་ཀྱིས་འཁྲི་ཤིང་ནི། །གདུག་པ་བཞིན་དུ་
སྤངས་ནས་གཤེགས། ཁྱོད་ཀྱི་བསྟན་པ་རྙེད་པ་ན། །ཐང་ཤིང་ནགས་ན་ལྷ་ཆེན་པོ། །རྣལ་
འབྱོར་དབང་ཕྱུག་སྤྱོད་པ་པོ། །དེ་ནི་མི་ཤེས་སྤྱོད་པར་བས། །དབང་པོ་གཤོལ་མེད་བྱི་པོ་
ཞེས། །བྲམ་ཟེ་ད་དུང་བར་དུ་སྒྲོགས། ཁྱོད་ཀྱིས་འབྲས་བུ་མཆོག་བརྙེས་པའི། །གྲགས་པ་
བརྒྱ་བྱིན་སྒྲོགས་པར་གྱུར། ཁྱབ་འཇུག་དག་ནི་ནག་བཀྲ་བོས། །བྱེད་འཐོམས་གྱུར་ནས་
ཀུན་གཏོང་གི །ཁྲི་ཡི་འོག་ཏུ་ཞུགས་པར་གྱུར། །གཙོ་ཁྱོད་ཀུན་ཏུ་བསྙེངས་མི་མངའ། །སྐྱེ་
དགུའི་བདག་པོ་རང་ཉིད་ཀྱི། །བུ་མོ་དང་ནི་འཁྲིག་ཅེས་ཐོས། །ཐུབ་པ་ཁྱོད་ཀྱི་སློབ་མ་
ཡང་། །ཚངས་པར་སྤྱོད་པ་སྐྱོན་མ་མཆིས། །བྲམ་ཟེ་རྣམས་ནི་དགེ་སྡིག་དག །སྦྱིན་པ་ལེན་
ཅིང་འཕོ་བར་སྨྲ། ཁྱོད་ཀྱིས་བྱས་པ་ཆུད་མི་ཟ། །མ་བྱས་པ་དང་ཕྲད་མེད་གསུངས། །སེར་
སྐྱས་བདག་གི་མཚན་ཉིད་ནི། །ཤེས་དང་ལྡན་པ་རབ་ཏུ་བརྟགས། ཁྱོད་ཀྱིས་དེ་ལྟར་ཡིན་
ན་བདག །མི་རྟག་ཉིད་དང་ལྡན་ཞེས་བསྟན། །གཟེགས་ཅན་གྱིས་ནི་ཤེས་ལས་བདག །
གཞན་དང་ཁྱད་པར་ཡོངས་སུ་བརྗོད། ཁྱོད་ཀྱིས་དེ་ནི་ཤེས་མེད་ན། །ཤིང་དང་འདྲ་བར་
-296



ཁྱད་པར་འཕགས་བསྟོད།
ཐལ་འགྱུར་གསུངས། །གཅེས་བུས་ལུས་ཀྱི་ཚད་བཞིན་དུ། །སྲོག་ནི་ཞུམ་དང་རྒྱས་པར་སྨྲ།
ཁྱོད་ཀྱིས་དེ་ནི་ཕྱོགས་གཅིག་ན། །རྣམ་པར་འཇིག་པར་འགྱུར་ཞེས་གསུངས། །བྲམ་ཟེས་
འགྲོ་བ་རྣམས་ཀྱི་རྒྱུ། །སྐྱེས་བུ་རྟག་པ་ཡིན་ཞེས་བསྟན། ཁྱོད་ཀྱིས་རྟག་པ་ཞེས་བྱ་བའི། །
རྒྱུ་ནི་ཅི་ཡང་མེད་ཅེས་གསུངས། །བདག་ཉིད་ཆེན་པོ་དུག་ཅན་པའི། །སྲས་པོ་སྟོང་ཕྲག་
དྲུག་ཅུ་དག །སེར་སྐྱས་བལྟས་པ་ཙམ་གྱིས་བསྲེགས། །དེ་ལའང་ཁྱོད་ནི་ཐུགས་རྗེ་མཛད།།
སེར་སྐྱ་དེ་ཉིད་རིག་པས་ནི། །གཙོ་ལས་འགྲོ་བ་སྐྱེ་བར་བཤད། ཁྱོད་ཀྱིས་འགྲོ་བའི་སྐྱེ་བ་
ནི། །ཉོན་མོངས་ལས་ལས་བྱུང་བར་བསྒྲགས། །སེར་སྐྱ་ལ་སོགས་ཐར་པ་ཡི། །བདག་ནི་
སྲིད་པའི་རྒྱུ་ཞེས་ཟེར། ཁྱོད་ནི་ཞི་བར་གཤེགས་གྱུར་ནས། །ཞུགས་གུམ་ལྟ་བུར་བགྲང་དུ་
མེད། །མུ་སྟེགས་བྱེད་པ་ཁ་ཅིག་ནི། །ཐར་པ་འགྲོ་དང་ལྡན་ཞེས་སྨྲ། །གང་ལ་འགྲོ་ཡོད་དེ་
འཁོར་བ། ཁྱོད་ཀྱིས་ཐུགས་སུ་ཆུད་ནས་བསྟན། །གཅེར་བུས་ཀུན་དགའ་ར་བ་སོགས། །
རྩིག་པ་སྡིག་པའི་རྒྱུ་ཞེས་ཟེར། །ཐམས་ཅད་མཁྱེན་པ་ཁྱོད་ཉིད་ནི། །དེ་ཉིད་བསོད་ནམས་
རྒྱུ་ཞེས་གསུངས། །ལུས་ལས་ལུས་གཞན་དག་ཏུ་ནི། །ཕྲ་བའི་སྲོག་ནི་འཕོ་ཞེས་གྲག །
ཁྱོད་ཀྱི་ལུས་ལས་གཞན་གྱུར་པའི། །སྲོག་ནི་ཡོད་པ་མིན་ཞེས་གསུངས། ཁྲོས་པས་གཡུལ་
ངོར་བསད་ན་ནི། །བདེ་འགྲོར་འགྱུར་ཞེས་རྒྱས་པ་ཟེར། །མགོན་པོ་ཁྱོད་ཀྱིས་གནས་སྐབས་
དེའི། །སེམས་ནི་ངན་འགྲོ་ཡིན་ཞེས་གསུངས། །སྐྱ་བསེང་བུ་ནི་བརྗོད་བྱས་ན། །བསོད་
ནམས་འགྱུར་ཞེས་སོ་སོར་སྨྲ། །གང་ཞིག་བགྲོད་མིན་བགྲོད་བྱེད་པ། །དེ་དག་ཁྱོད་ཀྱི་
བསྟན་ལ་སྨད། །སྐེམ་བྱེད་དབང་པོ་ཉེ་དབང་པོ། །དྲག་པོ་ལ་སོགས་འཇིགས་པ་དང༌། །
བསྡིགས་ཕྱིར་མཚོན་ཆ་རྟག་ཏུ་ཐོགས། ཁྱོད་བསྙེངས་བྲལ་ཞིང་བསྡིགས་མི་མཛད། ཁྱོད་
ནི་སུས་ཀྱང་མི་བསྙེངས་ལ། །སུ་ལའང་བསྡིགས་པར་མི་མཛད་པས། ཁྱོད་ཉིད་གཅིག་པུ་
མཚོན་མི་བསྣམས། །དེས་ན་འགྲོ་བ་རྣམས་ལས་འཕགས། །སྨྲ་པོ་ཉོན་མོངས་བཅས་པའི་
-297



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
ཚིག །རིག་བྱེད་ལ་སོགས་ཚིག་དག་ནི། །ཕལ་ཆེར་ལྟག་འོག་འགལ་བ་ལས། ཁྱོད་ཀྱི་
ཐམས་ཅད་མཁྱེན་པའི་གསུང་། །གཞན་གྱི་བསྟན་བཅོས་གཞན་དག་ནི། །ཕལ་ཆེར་སྔ་ཕྱི་
འགལ་བ་ལས། ཁྱོད་ཉིད་ཀྱི་ནི་གཞུང་ལུགས་དག །ཐོག་མ་བར་མཐར་སྐྱོན་མ་མཆིས། །
ཆོས་འདོད་པ་དག་དམངས་རིགས་ལ། །བློ་གྲོས་སྦྱིན་པར་བྱ་མིན་ཟེར། ཁྱོད་ནི་གདོལ་པ་
རྣམས་ལ་ཡང་། །ཐུགས་རྗེས་དམ་ཆོས་སྟོན་པར་མཛད། །ལྗོན་ཤིང་བཟང་པོ་རྣམས་སྤངས་
ནས། །ངན་པ་ལ་ནི་སུ་ཞིག་བརྟེན། །འདོད་ཆགས་བྲལ་བརྙེས་ཁྱོད་བཞུགས་ན། །མཁས་
པ་སུ་ཞིག་སྟོན་གཞན་འདུད། །སེར་སྐྱེས་ཡུལ་རྣམས་ལ་སྤྱད་བཞིན། །ཡེ་ཤེས་འགྱུར་མཆི་
སྡིག་བྲལ་བ། ཁྱོད་ཀྱིས་ཀུན་ནས་ཉོན་མོངས་ལ། །ཐར་པ་ག་ལ་ཡོད་ཅེས་གསུངས། །
བསོད་ནམས་བྱས་པའི་ཚོགས་དག་ནི། །སེམས་ཅན་རྣམས་ལ་ཡོངས་བསྔོ་བར། །བཅོམ་
ལྡན་ཁྱོད་ཀྱིས་གང་གསུངས་པ། །དེ་གཞན་བསྟན་བཅོས་ལས་མ་བཤད། །ལྷ་རྟེན་དང་ནི་
མཆོད་སྦྱིན་ལ། །སེམས་ཅན་གསོད་པར་བྱེད་པ་གང་། །འཇིག་རྟེན་པ་ནི་ཆོས་སུ་འཚལ། །
ཁྱོད་ཀྱི་བསྟན་ལ་དེ་དག་སྨད། །གང་ཞིག་སྲོག་ཆགས་ལ་རྟག་གནོད། །དེ་ལ་ཆོས་ཉིད་ག་
ལ་ཡོད། །གཙོ་བོར་ཁྱོད་ཀྱིས་རང་ཉིད་ཀྱི། །སྲོག་གིས་སེམས་ཅན་ལེགས་པར་བསྲུངས། །
ཤཱཀྱའི་རྒྱལ་རིགས་འཁྲུངས་ཁྱོད་ཀྱིས། །གང་ཞིག་བདེན་དང་མི་སླུ་དང་། །ཚངས་པར་སྤྱོད་
དང་དུལ་བ་དང་། །བརྩེར་ལྡན་དམ་ཆོས་ལགས་པར་དགོངས། །རིག་བྱེད་མཐའ་ལ་
འབྱམས་པས་ཀྱང་། །གཡུལ་ངོར་དགྲ་མངོན་འོངས་བསད་ཅེས། །འཇིག་རྟེན་སྨྲ་ཡི་ཁྱོད་
ཀྱིས་ནི། །དགྲ་ལའང་སྙིང་རྗེ་བྱ་ཞེས་གསུངས། །གཞོན་ནུས་རང་གི་ཞང་པོ་ལ། །མདུང་
གིས་བསྣུན་ཞེས་བཀའ་མཆིད་གདའ། །དཔའ་བོ་ཁྱོད་ཀྱིས་ཉོན་མོངས་པའི། །དྲ་བ་ཤེས་
རབ་མཚོན་གྱིས་དྲལ། ཁྱབ་འཇུག་གིས་ནི་རང་ཉིད་ཀྱི། །སླུས་ཀྱང་ཡོངས་སུ་བསྐྱབ་མ་
ནུས། །གཙོ་བོ་ཁྱོད་ཀྱིས་སེམས་ཅན་ཀུན། །བསྐྱབ་པའི་སླད་དུ་བརྩོན་པ་ལགས། །རྒན་
-298



ཁྱད་པར་འཕགས་བསྟོད།
པོས་སྦྱར་བའི་འཇིགས་ཤེས་ནས། ཁྱབ་འཇུག་གིས་ནི་བཅོམ་བརླག་བཏང་། །ཐུབ་པ་
ཁྱོད་ལ་བསྙིངས་བགྱིད་གང་། །སེམས་ཅན་དེ་ནི་འགའ་མ་མཆིས། ཁྱབ་འཇུག་གིས་ནི་
གཉེན་འདུན་དག །ལེ་ལན་གྱིས་ནི་གཏུགས་པར་གྱུར། ཁྱོད་ཀྱི་གཉེན་འདུན་ཐམས་ཅད་
ནི། །འཁོར་བ་ལས་ནི་རྣམ་པར་སྒྲོལ། །མུ་སྟེགས་ཅན་གྱི་གཞུང་ལུགས་ལ། །ཇི་ལྟ་ཇི་ལྟར་
རྣམ་བསམས་པ། །དེ་ལྟ་དེ་ལྟར་མགོན་ཁྱོད་ལ། །བདག་གི་སེམས་ནི་དད་པར་གྱུར། །དེ་
ལྟར་ཐམས་ཅད་མཁྱེན་མིན་པའི། །གྲུབ་མཐའི་སྐྱོན་གྱིས་བརླག་སེམས་ལྡན། །བསམ་
བརླག་རྣམས་ཀྱིས་སྐྱོན་མེད་པའི། །སྟོན་པ་ཁྱོད་ཀྱང་མི་མཐོང་ངོ༌། །འཇིག་རྟེན་ལྷ་དང་
བྲམ་ཟེ་དང་། །རིག་བྱེད་ཤཱཀྱ་འདི་དག་ཅེས། །སྡང་བར་སྨྲ་བར་རང་སྐྱོན་ཉིད། །ཅི་ཕྱིར་
སེམས་པར་བྱེད་ཅེ་ན། །གང་སླད་ཁྱོད་ཀྱི་བསྟན་པ་ནི། །བདེ་བས་བདེ་ཉིད་ཐོབ་བགྱིད་པ།།
དེ་སླད་སྨྲ་བའི་སེང་ཁྱོད་ཀྱི། །གཞུང་ལུགས་ལ་ནི་འགྲོ་འདི་དགའ། ཁྱོད་ཀྱི་ཡོན་ཏན་ཡང་
དག་པ། །རྣམ་པ་འདི་ལྟར་རབ་བརྗོད་པས། །བདག་གིས་བསོད་ནམས་གང་ཐོབ་དེས། །
འགྲོ་བའི་འཇིག་རྟེན་ཁྱོད་འདྲར་ཤོག །མགོན་པོ་ཁྱད་པར་འཕགས་བསྟོད་པ། །བཏོན་པས་
བདག་གིས་དགེ་བསགས་པ། །གང་ཡིན་དེས་ནི་འགྲོ་བ་ཀུན། །བྱང་ཆུབ་ལམ་ལ་གཞོལ་
གྱུར་ཅིག །ཁྱད་པར་དུ་འཕགས་པའི་བསྟོད་པ་སློབ་དཔོན་མཐོ་བཙུན་གྲུབ་རྗེས་མཛད་པ་རྫོགས་སོ།། །།རྒྱ་གར་གྱི་
མཁན་པོ་སརྦ་ཛྙཱ་དེ་ཝ་དང་། ཞུ་ཆེན་གྱི་ལོ་ཙཱ་བ་བནྡེ་རིན་ཆེན་མཆོག་གིས་བསྒྱུར། སླད་ཀྱིས་བརྗེ་དཔལ་བརྩེགས་རའི་
ཏས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
-299



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།
-----
༄༅། །ལྷ་ལས་ཕུལ་དུ་བྱུང་བའི་བསྟོད་པ་བཞུགས་སོ། །
སློབ་དཔོན་བདེ་བྱེད་བདག་པོས་མཛད།
བ༄༅། །རྒྱ་གར་སྐད་དུ། དེ་ཝ་ཨ་ཏི་ཤ་ཡ་སྟོ་ཏྲཿ བོད་སྐད་དུ། ལྷ་ལས་ཕུལ་དུ་བྱུང་
བར་བསྟོད་པ། དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བཅོམ་ལྡན་བདེ་
གཤེགས་མངོན་སུམ་མ་གྱུར་ཁྱབ་འཇུག་མིན། །ཚངས་པ་མ་ཡིན་ལྷ་ཆེན་པོ་ཡང་མ་མཐོང་
སྟེ། །དེ་དག་གི་གཟུགས་མཐུ་དང་སྤྱོད་པ་བསམ་པ་རྣམས། །ཐོས་ནས་སུ་ལ་ཡོན་ཏན་ཡོད་
དམ་མེད་པ་དཔྱད། ཁྱབ་འཇུག་དཔུང་དྲག་མཚོན་ཆ་དབྱུག་ཏོ་ཐོགས་པར་བརྩོན། །ལྷ་
ཆེན་མི་ཡི་ཐོད་པའི་ཕྲེང་བ་རྣམས་ཀྱིས་བརྒྱན། །སངས་རྒྱས་ཆ་ལུགས་གཅིག་ཏུ་ཞི་བའི་
ཕུལ་ཕྱིན་ན། །ཉེ་བར་ཞི་དང་མ་ཞི་གང་ལ་མཆོད་པར་བྱ། ཁྱབ་འཇུག་གིས་ནི་འཐབ་
དཀའ་ལ་སོགས་རིགས་རྣམས་བརླག་པར་གྱུར། །ལྷ་ཆེན་པོས་ནི་གྲོང་ཁྱེར་སུམ་རྩེན་
བཅོམ་པར་གྱུར་ཞེས་གྲག །སྐེམ་བྱེད་ཀྱིས་ཀྱང་མདུང་ཐུང་འཇེབས་བསྣུན་ཀྲུང་ཀྲུང་
བསད་པར་གྱུར། །སངས་རྒྱས་ཉག་གཅིག་འགྲོ་ལ་སྨན་པ་ཐམས་ཅད་མཛད་པ་ལགས། །
ང་ཡིས་འདི་ལ་གནོད་བྱ་འདི་ཉིད་བསྲུང་བྱ་འདི། །བསད་བྱ་ཞེས་པ་ལྷ་ཡི་མཆོག་གི་གཞུང་
ལུགས་ཡིན། །སངས་རྒྱས་ལ་ནི་དགྲ་དང་མཛའ་བཤེས་མི་མངའ་བར། །ངེས་པར་ལེགས་
དང་མངོན་པར་མཐོ་བས་ཕན་འདོགས་མཛད། ཁྱབ་འཇུག་ཚིག་ནི་འདོད་ཆགས་ལ་སོགས་
སྐྱོན་རྣམས་བསྐྱེད། །ལྷ་ཆེན་པོ་ཡི་བྱེད་སྤྱོད་གང་ཡིན་སྨྱོན་པ་བཞིན། །དེ་བཞིན་གཤེགས་
པ་ཉེས་པ་མ་ལུས་སེལ་མཛད་ན། །སུ་ཞིག་སྟོན་པ་ཆེན་པོར་འོས་པ་དཔྱད་པར་གྱིས། །
-300



ལྷ་ལས་ཕུལ་དུ་བྱུང་བའི་བསྟོད་པ།
གང་ཞིག་བརྩེ་མེད་གཞན་ལ་གནོད་པར་བརྩོན་པ་དང་། །གང་ལ་འགྲོ་བ་དག་ནི་སྐྱབས་སུ་
སོང་གྱུར་པ། །འདོད་ཆགས་བཅས་དང་གང་ཞིག་འདོད་ཆགས་རྣམ་བྲལ་བ། །དེ་ལས་
གང་ཞིག་འདི་ན་མཆོད་བྱ་སོམས་ཏེ་སྨྲོས། །བརྒྱ་བྱིན་རྡོ་རྗེ་ཐོགས་ཤིང་སྟོབས་ཅན་གཤོལ་
ཐོགས་ཁྱབ་འཇུག་འཁོར་ལོའི་མཚོན་ཐོགས་དང༌། །སྐེམ་བྱེད་མདུང་ཐུང་ཐོགས་ཤིང་ལྷ་
ཆེན་རྩེ་གསུམ་མཚོན་ཐོགས་དུར་ཁྲོད་གནས་གྱུར་པ། །དེ་དག་བྱིས་པ་སྙིང་བརྩེ་མེད་པ་སྣ་
ཚོགས་མཚོན་ཐོག་སྡུག་བསྔལ་འཇིགས་པས་ཉེན། །རྟག་ཏུ་སྲོག་ཆགས་འཇོམས་པར་
བརྩོན་པ་དེ་ལ་མཁས་པ་སུ་ཞིག་འདུད་པར་བྱེད། །གང་ཞིག་རྩེ་གསུམ་མི་བསྣམས་ཆགས་
བཅས་མཆན་ན་ཆུང་མ་མེད། །འཁོར་ལོ་མདུང་ཐུང་དྲག་པོ་དང་ནི་བཤོལ་མི་བསྣམས། །
ཉོན་མོངས་རྣམ་གྲོལ་མཁས་ པ་གཞན་ལ་ཕན་འདོགས་རྣམ་པར་བརྩོན། །འཇིག་རྟེན་
མཉམ་མེད་སྐྱབས་གྱུར་དྲང་སྲོང་དེ་ལ་འདིར་ནི་སྐྱབས་སུ་མཆི། །ལྷ་ཆེན་འདོད་ཆགས་
དབང་གྱུར་ངོ་ཚ་སྤངས་ཤིང་ཅོ་འདྲི་ཆུང་མ་ལེན་པར་བྱེད། ཁྱབ་འཇུག་ལྷག་པར་གཏུམ་
ཞིང་བྱས་པ་ཆུད་གཟོན་སྐེམ་བྱེད་རང་གི་གཉེན་ཡང་གསོད། །དཀའ་བཟློག་ཁྲོ་ཞིང་མ་ཧེ་
གསོད་བྱེད་མ་མོ་རྣམས་ནི་མི་ཡི་ཤ་ཚིལ་ཟ། །ལོག་འདྲེན་ཆང་དད་ཆེ་ཡི་སྟོབས་བཅུ་ལྡན་
ལ་ཉེས་པ་ཆུང་ངུའང་འགའ་མི་མངའ། །བཅོམ་ལྡན་དེ་ནི་བདག་གི་གཉེན་མིན་མུ་སྟེགས་
གཞན་དག་དགྲ་མ་ཡིན། །དེ་དག་གི་སྤྱོད་གཞན་ཡང་མངོན་སུམ་གྱུར་པར་མ་མཐོང་སྟེ།
ཚིག་དང་སྤྱོད་པ་དག་གིས་སོ་སོའི་ཁྱད་པར་ཐོས་པ་ལས། །སངས་རྒྱས་ཡོན་ཏན་ཕུལ་དུ་
ཕྱིན་ལ་དད་ཕྱིར་བདག་རྟེན་ལགས། །བདེ་བར་གཤེགས་པ་བདག་གི་ཕ་མིན་མུ་སྟེགས་
གཞན་དག་ དགྲ་མ་ཡིན། །དེ་བཞིན་ གཤེགས་དེས་བདག་ནོར་མ་སྩལ་ གཟེགས་ཟན་
སོགས་ཀྱིས་ཅང་མ་ཕྲོགས། །འོན་ཀྱང་སངས་རྒྱས་བཅོམ་ལྡན་དེ་ནི་གཅིག་ཏུ་འགྲོ་ལ་སྨན་ཀྱི
མཛད་གསུང་། །དྲི་མེད་དྲི་མ་ཐམས་ཅད་སེལ་བ་གང་ཡིན་དེ་ལ་བདག་དད་ལགས། །གང་：
-301



བརྩེ་ཆེན་འོད་སྣང་ལས། པོད་ཆེན་དྲུག་གི་ཆ་ལག་རྩ་བའི་སྐོར།ཆུ
ཞིག་རྟག་ཏུ་ཕན་དགྱེས་རྒྱུན་དུ་འགྲོ་ལ་ཕན་འདོགས་མཛད། །གང་ཞིག་འགྲོ་བ་སྡུག་
བསྔལ་རྣམ་མང་གདུངས་པ་བདེ་མཛད་དང་། །གང་ཞིག་ཤེས་བྱ་མཐའ་དག་ལག་མཐིལ་
བཞིན་དུ་གསལ་མཁྱེན་པ། །དྲང་སྲོང་མཉམ་མེད་རྒྱུ་མངའ་དེ་ལ་གློ་བ་དད་པར་གྱུར། །
སྙིང་ནས་དད་དམ་ཇི་ལྟར་དགའ་བ་དང་། །ཐེ་ཚོམ་གྱིས་སམ་གཞན་གྱི་ངོར་ཡང་རུང་། །
གང་ཞིག་ཐུབ་དབང་ཟླ་བ་དེར་ཕྱག་བྱེད། །དེས་ནི་ལྷ་ཡི་བདེ་བ་ཕུན་ཚོགས་ཐོབ། །གནའ་
སྔོན་ཁྱབ་འཇུག་འདི་ཡིས་འཇིག་རྟེན་སྐྱེ་རྒ་ན་འཆིའི་དབང་གྱུར་ཐོབ་ནས་སུ། །མི་རྣམས་
བསྐྱབ་ཕྱིར་རྨད་བྱུང་བློ་ཡིས་སྙིང་བརྩེ་བརྩོན་པས་ཤཱཀྱའི་རིགས་རྒྱས་པར། །གོ་ཏ་མར་
འཁྲུངས་ས་སྟེང་འཇིག་རྟེན་འདིར་ནི་སངས་རྒྱས་གྱུར་པར་གྲག་ཅེས་ཐོས། །སྐྱེ་བོ་ཉོན་བ
མོངས་བླུན་ཞིང་རྨོངས་པས་སྟོན་པ་ཕན་འདོགས་ལགས་པར་མ་འཚལ་གྲང༌། །གང་ཚེ་
འདོད་ཆགས་ཞེ་སྡང་གིས་ནི་ལྷ་མིན་ཁྱིམ་ནས་རིན་ཆེན་ཕྲོགས་པ་དང་། །ཆགས་པའི་བློ་
གྲོས་ཀྱིས་ནི་ངན་གཡོ་བྱས་ནས་ས་དག་ཕྲོགས་པར་གྱུར་ཀྱང་ནི། །དེ་ཚེ་ཁྱབ་འཇུག་མ་
གྲོལ་བཞིན་དུ་སྐྱེ་བོ་བླུན་པོ་རྣམས་ནི་མཆོད་ཕྱག་འཚལ། །སངས་རྒྱས་ངེས་པར་རྣམ་གྲོལ་
གྱུར་ཀྱང་སྐྱེ་བོ་ཕལ་ཆེར་རྨོངས་པས་ཕྱག་མི་འཚལ། །ས་འདི་རྒྱ་མཚོ་བཞི་ཡི་སྐ་རགས་
གཏམས་པའི་ལྗིད་ཀྱིས་ནི། །ལྕི་ལྕི་ལྟར་འདུག་ཁྱབ་འཇུག་བྱིན་ཡང་སྟོབས་ཆེན་སྡུག་
བསྔལ་གནས་སྐབས་གྱུར། །ཐུབ་པ་ལ་ནི་རྡུལ་ཙམ་ཕུལ་བས་རྒྱལ་པོ་མྱ་ངན་མེད་པ་ཡིས།།
བ ཟླ་བའི་དཀྱིལ་འཁོར་དཔལ་གྱི་འོད་ཟེར་གོས་ཅན་ས་སྟེང་མཐའ་དག་ཐོབ། །བདག་ནི་
སངས་རྒྱས་ཕྱོགས་མི་འཛིན། །སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པར་་
ལྡན་པའི་ཚིག །དེ་ཉིད་སྟོན་པར་ཡོངས་སུ་འཛིན། །འདི་ལྟར་སུ་ཡང་རུང་སྟེ་ངེས་པར་ཀུན་
མཁྱེན་དང་། །འགྲོ་ལ་གཅིག་ཏུ་ཕན་འདོགས་མཛད་པའི་ལུགས་ཆེ་བ། །དེ་དག་བློ་གྲོས་
ཞིབ་མོའི་མིག་གིས་བཙལ་ནས་སུ། །བསྟེན་པར་བྱ་ཡི་གཞན་དག་མཁས་ལ་ཅི་ཞིག་མཁོ།།
-302



ལྷ་ལས་ཕུལ་དུ་བྱུང་བའི་བསྟོད་པ།
གང་ལ་སྐྱོན་ཀུན་ཡོད་མིན་ལ། །ཡོན་ཏན་ཐམས་ཅད་ཡོད་གྱུར་ན། །ཚངས་དང་ཁྱབ་
འཇུག་དབང་ཕྱུག་ཆེ། །དེ་ཡང་བདག་གི་སྟོན་པ་ཡིན། །གང་ལ་སྐྱོན་ནི་མི་མངའ་ཞིང་། །
ཡོན་ཏན་དཔག་མེད་མངའ་བ་དང་། །ཐམས་ཅད་མཁྱེན་དང་ཐུགས་རྗེ་ཅན། །དེ་ལ་བདག་
ནི་སྐྱབས་སུ་མཆི། །པདྨ་ཁ་བྱེ་རྒྱས་པའི་འདབ་ལྟར་དཀྱུས་རིང་སྤྱན་མངའ་བ། །བསྟོད་
པའི་ཆུ་ཀླུང་སྟོང་གིས་རྒྱ་མཚོ་དེ་ལྟར་བསྟོད་བགྱིས་པ། །བདག་གི་ཚིག་གིས་བསྐྲུན་པའི་
དགེ་བ་ཅུང་ཟད་ཅི་མཆིས་པ། །དེས་ནི་སེམས་ཅན་ཐམས་ཅད་བདེ་བ་དག་དང་ལྡན་གྱུར་
ཅིག །ལྷ་ལས་ཕུལ་དུ་བྱུང་བའི་བསྟོད་པ་སློབ་དཔོན་བདེ་བྱེད་བདག་པོས་མཛད་པ་རྫོགས་སོ།། །།རྒྱ་གར་གྱི་མཁན་པོ་
སརྦ་ཛྙཱ་དེ་ཝ་དང༌། ལོ་ཙཱ་བ་བནྡེ་རིན་ཆེན་མཆོག་གིས་བསྒྱུར། ཞུ་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏས་ཞུས་ཏེ་
གཏན་ལ་ཕབ་པའོ།། །།
-303



༄༅། །གྲགས་ཆེན་བཅོ་བརྒྱད་དམ་བོད་ཆེན་དྲུག་གི་རྩ་བ་
ཕྱོགས་བསྒྲིགས་དཀར་ཆག་བཞུགས་སོ། །
སྨོན་བཟང་དཔེ་རྙིང་བསྡུ་སྒྲིག་ཁང་ནས་བསྒྲིགས།
1



རྩ་བ་ཕྱོགས་བསྒྲིགས་དཀར་ཆག
བོད་གྲངས།མཛད་པོ།བྲངས་
༡
༢
༣རྡོ་རྗེ་མཚོན་ཆ།
ས་པཎ།
རྒྱལ་བ་བྱམས་པ།
རྒྱལ་བ་བྱམས་པ།
རྒྱལ་བ་བྱམས་པ།
རྒྱལ་བ་བྱམས་པ།
རྒྱལ་བ་བྱམས་པ།
ཞི་བའི་ལྷ།༥
༦
ར
༡
ཕྱོགས་གླང་།བསྟན་བཅོས་ཀྱི་ཞལ་བྱང་།
༈ བོད་ཀ །ཕར་ཕྱིན་རྩ་བ།
འཇམ་བསྟོད་གང་བློ་མ།
འཇམ་དཔལ་རྡོ་རྗེར་བསྟོད་པ།
མངོན་རྟོགས་རྒྱན།
མདོ་སྡེ་རྒྱན།
དབུས་མཐའ་རྣམ་འབྱེད།
ཆོས་ཉིད་རྣམ་འབྱེད།
རྒྱུད་བླ་མ།
སྤྱོད་འཇུག་
༣ བོད་ཁ། ཚད་མའི་རྩ་བ།
ཚད་མ་ཀུན་བཏུས།
ཚད་མ་རྣམ་འགྲེལ།
ཚད་མ་རྣམ་ངེས།
ཚད་མ་རིགས་གཏེར།
༈ པོད་ག །འདུལ་བའི་རྩ་བ།
མདོ་སོ་ཐར།
འདུལ་བ་མདོ་རྩ།
མེ་ཏོག་ཕྲེང་རྒྱུས།
སུམ་བརྒྱ་པ།
དགེ་ཚུལ་ཀཱ་རི་ཀཱ།
༈ པོད་ང་། མངོན་པའི་རྩ་བ།
མངོན་པ་ཀུན་བཏུས།
མངོན་པ་མཛོད།༢ཆོས་
གྲགས།
ཆོས་
གྲགས
།༣
༤
ས་པཎ།
༡
༢
༣སྟོན་པ་ཆེན་པོ།
ཡོན་ཏན་འོད།
ས་གའི་ལྷ།
ཤཱཀྱ་འོད།
ཀླུ་སྒྲུབ།༤
4
༡ཐོགས་མེད།
དབྱིག་གཉེན།༢
2



༣དབྱིག་གཉེན།
དབྱིག་གཉེན།
༡
༢
༣
༤
༥སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
སློབ་དཔོན་
ཀླུ་སྒྲུབ།
འཕགས་པ་ལྷ།
ཟླ་གྲགས།
སློབ་དཔོན་ཀླུ་སྒྲུབ།
ཞི་བ་འཚོ།
སློབ་དཔོན་ཀླུ་སྒྲུབ།༦སུམ་ཅུ་པ།
ཉི་ཤུ་པ།
༈ པོད་ཅ། དབུ་མའི་རྩ་བ།
དབུ་མ་རྩ་བ་ཤེས་རབ།
རྩོད་པ་ཟློག་པ།
སྟོང་ཉིད་བདུན་ཅུ།
རིགས་པ་དྲུག་ཅུ།
ཞིབ་མོ་རྣམ་འཐག་
བཞི་བརྒྱ་པ།
དབུ་མ་འཇུག་པ།
གཏམ་བྱ་རིན་ཆེན་ཕྲེང་བ།
དབུ་མ་རྒྱན།
བྱང་ཆུབ་སེམས་འགྲེལ།
། པོད་ཆ། སྡོམ་གསུམ་རྩ་བ།
སྡོམ་གསུམ་རབ་དབྱེ།
སྡོམ་གསུམ་ཁ་སྐོང་།
སྡོམ་གསུམ་ཁ་སྐོང་།
འཇམ་དབྱངས་བླ་མའི་དགོངས་རྒྱན།
། བོད་ཇ། ཆ་ལག་རྩ་བ།
གྲུབ་མཐའི་རྣམ་བཤད།
གྲུབ་མཐའ་ཀུན་ཤེས།
རིག་གནས་ཀུན་ཤེས།༧
༩
༡༠
༡
པ
༢ས་པཎ།
ཤཱཀ་མཆོག་
གོ་རམས།
དམ་པ་རིན་པོ་ཆེ།༣
༤
༡
༢
༣
ལམ་
སྒྲོན།དབུས་པ་བློ་གསལ།
སྟག་ཚང་།
སྟག་ཚང་།
ཇོ་བོ་རྗེ།
རེད་མདའ་བ།
གླང་རི་ཐང་པ།
བྱ་འཆད་ཁ་བ།༥
4
༦སྐྱེས་བུ་གསུམ་གྱི་ལམ་རིམ་མན་ངག
བློ་སྦྱོང་ཚིག་བརྒྱད་མ།
བློ་སྦྱོང་སྙན་བརྒྱུད་རྩ་བ།p
3



ར
བློ་སྦྱོང་དོན་བདུན་མ།
ཞེན་པ་བཞི་བྲལ།བྱ་འཆད་ཁ་བ།
༩
ས་འཇམ།
༡༠
རྒྱལ་སྲས་ལག་ལེན།
༡༡
༡༢རྒྱལ་སྲས་ཐོགས་མེད།
སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
སློབ་དཔོན་ཀླུ་སྒྲུབ།
ས་པཎ།༡༣
༡༤
༡༥
པ
༡༦
ས་པཎ།
༡༧
ས་པཎ།
༡༨སྐྱེ་བོ་གསོ་ཐིགས།
ཙ་ན་ཀའི་ལུགས་ཀྱི་བསྟན་བཅོས།
ཤེས་རབ་སྡོང་བུ།
ཤེས་རབ་བརྒྱ་པ།
ལེགས་བཤད་འཕྲུལ་དྲ།
སྐྱེས་བུའི་རྣམ་འབྱེད།
ས་སྐྱ་ལེགས་བཤད།
ཕྱོགས་བཅུའི་སངས་རྒྱས་འཕྲིན་ཞུ།
བཤེས་སྤྲིང་།
སློབ་སྤྲིང་།
མཁས་འཇུག
ཤེར་སྙིང་།
ཆོས་དབྱིངས་བསྟོད་པ།
སྡོམ་པ་ཉི་ཤུ།
འཕགས་བསྟོད།
ལྷ་ལས་ཕུལ་བྱུང་།༡༩
༢༠
༢༡
༢༢ས་པཎ།
སློབ་དཔོན་ཀླུ་སྒྲུབ།
ཙནྡྲ་གོ་མི།
ས་པཎ།
སྟོན་པའི་བཀའ།
སློབ་དཔོན་ཀླུ་སྒྲུབ།
ཙནྡྲ་གོ་མི།
མཐོ་བཙུན་གྲུབ་རྗེ།
བདེ་བྱེད་བདག་པོ།༢༣
༢༤
༢༥
༢༦
4



༈ ཕར་ཕྱིན་དྲུག་གི་རྩ་བའི་སྐོར་བོད། ༡༧
རྗེ་བཙུན་བྱམས་པ་སོགས།
བུ་ཆུང་།རྩོམ་པ་བོ།
རྩོམ་སྒྲིག་འགན་འཁུར་བ།
ལག་བསྟར་རྩོམ་སྒྲིག་པ།
མདུན་ཤོག་འཆར་འགོད་པ།
དཔེ་སྐྲུན།
འགྲེམ་སྤེལ་ཚན་པ།
པར་འདེབས་ཚན་པ།
དེབ་ཚད།
བར་ཤོག་
པར་གཞི།
པར་ཐེངས།སྟོང་ར་བ་ཐུབ་བསྟན་སྨོན་ལམ།
སྟོང་ར་བ་ཐུབ་བསྟན་སྨོན་ལམ།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
རྒྱལ་ཡོངས་ཤིན་ཧྭ་དཔེ་ཚོང་ཁང་།
ཁྲིན་ཏུ་ཀོའོ་ཐུའུ་བརྡ་ཁྱབ་པར་འདེབས་ཚད་ཡོད་ཀུང་སི།
787X 10921/16
123.25
2019ལོའི་ཟླ་6པར་པར་གཞི་དང་པོ་བསྒྲིགས།
2019ལོའི་ཟླ་6པར་པར་ཐེངས་དང་པོ་དཔར།
པར་གྲངས།01-1,500
ISBN 978-7-5700=0259-7དཔེ་རྟགས།
རིན་གོང་།ཆ་ཚང་གཅིག་ལ་སྒོར། 247.00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག་



སྨོན་བཟང་དཔེ་རྙིང་འཚོལ་བསྡུ་ཁང་གི་ལས་མིའི་མཚན་ཐོ།
སྤྱི་ཁྱབ་དབུ་འཛིན་དང་སྦྱིན་བདག་གཅིག་ལྕོགས། མི་ཉག་བཀའ་བཞི་དགོན་གྱི་མཆོག་སྤྲུལ་སངས་རྒྱས་བཟང་པོ་རིན་པོ་ཆེ།།
བསྡུ་སྒྲིག་པ་གཙོ་བོ།
སྟོང་ར་བ་ཐུབ་བསྟན་སྨོན་ལམ།
བསྡུ་སྒྲིག་ལམ་མི།
སྟོང་ར་བ་ཐུབ་བསྟན་སྨོན་ལམ། སྤམ་རྫོང་སྐལ་བཟང་ཆོས་ལྡན།
གོང་དཀར་ལུང་རིགས་རྒྱལ་མཚན། སྤོས་ཁང་ཐུབ་བསྟན་ཤེས་རབ།
འཕྲེང་པོ་ཤེས་རབ་སྒྲོལ་མ། ཀརྨ་དབང་ཕྱུག །ནོར་འཛིན་འོད་གསལ།
དཔར་སྐྲུན་སྦྱིན་བདག་ཆེན་མོ་ནི། མི་ཉག་བཀའ་བཞི་དགོན་གྱི་མཆོག་སྤྲུལ་སངས་རྒྱས་བཟང་པོ་རིན་པོ་ཆེ།
*ཉྩ#*#ཙྪནྟཾ;
# #aH%# /༤/E#*•*#*#E
h E•LHÉBE
校对者,东拉瓦·土美朗IF&## #ཊྛོEHg/#FEHp4
P4 #g IgEA# ##g
# # # # ༤}Eཊྛ/s•*#ཎྞཾཚ=#



2p61mELangEE3a1d1eudan10E152ELIFE Lབ=7=117
9
རྩོམ་སྒྲིག་འགན་འཁུར་བ། བུ་ཆུང་།
མདུན་ཤོག་འཆར་འགོད་པ། སྟོང་རི་བ་ཐུབ་བསྟན་སྨོན་ལམ།
1 SBN 978-7-5700-0259-7
9 17 8 7 5 7 000 25 9 711 >
c/i: 247.00L (7)
