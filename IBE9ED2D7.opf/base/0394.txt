༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W3CN21540ImageGroup:13CN21762
LCCN:n/aISBN:
9787570002597
Title:
(1-7)
གྲགས་ཆེན་བཅོ་བརྒྱད།།
grags chen bco brgyad/ (1-7)
Author:
n/a
n/aDescriptor:
Original Publication:n/a,n/a
Place:lha sa/
Publisher:bod ljongs bod yig die raying ope skran khang |
Date:2019
Volume:6
Total Volumes:17
TBRC Pages:2
Introductory Pages:n/a
Text Pages:In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138. Comments: 2019



g བྱ། །གྲགས་ཆེན་བཅོ་བརྒྱད་ལས་སྡོམ་གསུམ་སྐོར་གྱི་
རྩ་བ་པོད་དྲུག་པ་བཞུགས་སོ།།དེ
(༡- 1 )
སྨོན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་
me@eaeaurenplanadameredEn@landm



#r
༄༅། །གྲགས་ཆེན་བཅོ་བརྒྱད་ལས་སྡོམ་གསུམ་སྐོར་གྱི་
རྩ་བ་པོད་དྲུག་པ་བཞུགས་སོ། །ངེ
(༡-༧)
སྨོན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་། །
E



图书在版编目(CIP)数据
六部大论:1-7册:藏文/至尊慈氏等编著,拉萨:西藏藏文古籍出版
社,2019.6ISBN 978-7-5700-0259-7
1.0六… I.0至…0喇嘛宗一文集-藏语 N. DB946.6-53
中国版本图书馆CIP数据核字[2019) 第061907号
作者至尊慈氏等编著
责任编辑普琼
执行编辑东拉瓦·土美朗
封面设计东拉瓦·土美朗
出版西藏藏文古籍出版社
全国新华书店
经
成都国图广告印务有限公司印销
刷 
本开787 X 1092 1/16
123.25
印
张
版次2019年6月第1版
次2019年6月第1次印刷
印
印数01-1,500
标准书号ISBN 978-7-5700-0259-7
定价247.00元(全7卷)
版权所有翻版必究



དཀར་ཆག
༈ སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ།ས་པཎ་ཀུན་དགའ་རྒྱལ་མཚན།
སོ་ཐར་སྡོམ་པ།. (1)
བྱང་སེམས་སྡོམ་པ།(22)
(28)
སྔགས་སྡོམ།
ཚིག་ལ་འཁྲུལ་པ།• (74)
བསྟན་པའི་འཕེལ་འགྲིབ། །· (77)
༈ སྡོམ་གསུམ་རབ་དབྱེའི་ཁ་སྐོང་གཞི་ལམ་འབྲས་གསུམ་བསྟན་པ།
•ཀུན་མཁྱེན་གོ་རམས།
གཞིའི་སྐབས།• (87)
སོ་ཐར་སྡོམ་པའི་སྐབས།• (97)
བྱང་སེམས་སྡོམ་པའི་སྐབས།• (101)
རིག་འཛིན་སྡོམ་པའི་སྐབས།. (110)
འབྲས་བུའི་སྐབས།• (129)
༈ སྡོམ་གསུམ་རབ་དབྱེའི་ཁ་སྐོང་ལུང་རིགས་རྔ་སྒྲ།•པཎ་ཆེན་ཤཱཀ་མཆོག་
སོ་ཐར།. (135)
བྱང་སེམས།. (138)
-1



• (139)
གསང་སྔགས།
༈ སྡོམ་གསུམ་འཇམ་དབྱངས་བླ་མའི་དགོངས་རྒྱན།
• ངག་དབང་བློ་གྲོས་གཞན་ཕན་སྙིང་པོ།
- (144)
(148)
• • •(185)སྤྱིའི་དོན།
སོ་ཐར་སྡོམ་པ།
བྱང་སེམས་སྡོམ་པ།
སྔགས་ཀྱི་སྡོམ་པ།
གནས་འགྱུར་བསྟན་པ།
ཕྱག་མཚན་རི་མོའི་བསྟོད་ཚིག. (199)
• (213)
. (227)
-2



༄༅། །ས སྨྲ ར རྞ ལཱ ཎྞཾ པྲ བྷེ ད ནྣཱ མ ཤཱ ཙཱུ ཙླི ཧ ར ཏི སྨ། །
༄༅། །སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བའི་བསྟན་བཅོས་བཞུགས་སོ། །
འཇམ་དབྱངས་བླ་མ་ས་སྐྱ་པཎྜི་ཏས་མཛད།



སྡོམ་གསུམ་རབ་དབྱེ།
༄༅། །ས སྨྲ ར རྗ ལཱ ཎཱ པྲ བྷེ ད ན མ ཤཱ ཙླི ཧ ར ཏི སྨ། །
ཎྞཾ ཙྩོ མི
༄༅། །སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བའི་བསྟན་བཅོས་བཞུགས་སོ། །
འཇམ་དབྱངས་བླ་མ་ས་སྐྱ་པཎྜི་ཏས་མཛད།
༄༅། །སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། བླ་མ་དམ་པའི་ཞབས་ལ་
གུས་པས་ཕྱག་འཚལ་ལོ། །བདེ་གཤེགས་བསྟན་པའི་གསུང་རབ་སེང་གེའི་སྒྲ། །ལྟ་ངན་རི་
དྭགས་མཐའ་དག་སྐྲག་པར་མཛད། །སངས་རྒྱས་དགོངས་པ་ཇི་བཞིན་ལེགས་སྒྲུབ་པ། །
མཚུངས་མེད་བླ་མ་དེ་ལ་བདག་ཅག་དད། །སྐྱོན་མེད་ཡོན་ཏན་ཀུན་གྱི་མཛོད་མངའ་བ། །
འགྲོ་བའི་བླ་མའི་ཞབས་ལ་ཕྱག་འཚལ་ནས། །དད་ལྡན་སངས་རྒྱས་གསུང་བཞིན་བསྒྲུབ་
འདོད་པ། །དེ་ལ་སྡོམ་གསུམ་དབྱེ་བ་བདག་གིས་བཤད། །མཁས་རྣམས་དགའ་བའི་སྡེབ་
སྦྱོར་ནི། །བླུན་པོ་རྣམས་ཀྱིས་གོ་དཀའ་བས། །ཚིག་གི་སྦྱོར་བ་སྤངས་ནས་ཀྱང༌། །ཀུན་
གྱིས་གོ་བར་བྱ་ཕྱིར་བཤད། །བདག་ནི་སངས་རྒྱས་བསྟན་པ་ལ། །མི་ཕྱེད་པ་ཡི་དད་པ་
ཡོད། །འོན་ཀྱང་སངས་རྒྱས་བསྟན་པ་ལ། །འཁྲུལ་པར་སྤྱོད་ལ་བདག་མ་དད། །
སོ་སོར་ཐར་པའི་སྡོམ་པ་དང་། །བྱང་ཆུབ་སེམས་དཔའི་སེམས་བསྐྱེད་དང་། །
གསང་སྔགས་ཀྱི་ནི་དབང་བསྐུར་དང༌། །དེ་དག་གི་ནི་ཆོ་ག་དང༌། །སོ་སོའི་བསླབ་པར་བྱ་
བ་དང༌། །སེམས་བསྐྱེད་པ་ཡི་གནད་རྣམས་དང་། །སྟོང་ཉིད་སྙིང་རྗེའི་སྙིང་པོ་དང་། །རིམ་
པ་གཉིས་ཀྱི་གསང་ཚིག་དང༌། །ཡེ་ཤེས་ཕྱག་རྒྱ་ཆེན་པོ་དང་། །ཕྱི་དང་ནང་གི་རྟེན་འབྲེལ་
དང༌། །ས་དང་ལམ་གྱི་རྣམ་གཞག་གི །རྣམ་པར་དབྱེ་བ་བཤད་ཀྱིས་ཉོན། །ས
-1



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཞ༈ སོ་སོར་ཐར་པའི་སྡོམ་པ་ལ། །ཉན་ཐོས་ཐེག་ཆེན་ལུགས་གཉིས་ཡོད། །ཉན་
ཐོས་རྣམས་ཀྱི་སྐྱབས་འགྲོ་ནས། །དགེ་སློང་གི་ནི་སྡོམ་པའི་བར། །ཇི་སྲིད་འཚོ་ཡི་བར་དུ་
ཡིན། །ཤི་བའི་ཚེ་ན་སྡོམ་པ་གཏོང། །སྡོམ་པ་རྣམས་ཀྱི་འབྲས་བུ་ནི། །ཚེ་འཕོས་ནས་ནི་
འབྱུང་བར་འགྱུར། །བྱང་ཆུབ་སེམས་དཔའི་སྡོམ་པ་རྣམས། །ཤི་འཕོས་ནས་ཀྱང་རྗེས་སུ་
འབྲང༌། །དེ་དག་གི་ནི་རྒྱུ་མཚན་ཡང་། །ཉན་ཐོས་སྡོམ་པ་རྣམ་རིག་མིན། །ལུས་ངག་ལས་
ནི་སྐྱེ་བར་འདོད། །སྡོམ་པ་གཟུགས་ཅན་ཡིན་པའི་ཕྱིར། །ཤི་བའི་ཚེ་ན་སྡོམ་པ་གཏོང་། །
འདི་ནི་ཆོས་མངོན་མཛོད་ལས་ཀྱང་། །བསླབ་པ་ཕུལ་དང་ཤི་འཕོས་དང་། །མཚན་གཉིས་
དག་ནི་བྱུང་བ་དང་། །རྩ་བ་ཆད་དང་མཚན་འདས་ལས། །སོ་སོར་ཐར་པའི་འདུལ་བ་
གཏོང་། །ཞེས་གསུངས་འདི་ལ་ཚད་མ་ཡིན། །བྱང་ཆུབ་སེམས་དཔའི་སྡོམ་པ་ནི། །སེམས་
ལས་སྐྱེ་ཕྱིར་གཟུགས་ཅན་མིན། །དེས་ན་ཇི་སྲིད་སེམས་མ་ཉམས། །དེ་ཡི་བར་དུ་སྡོམ་པ་
ཡོད། །མདོ་རྒྱུད་བསྟན་བཅོས་ཐམས་ཅད་ཀྱི། །དགོངས་པ་ཡང་ནི་དེ་ཉིད་ཡིན། ཁ་ཅིག་
ཇི་སྲིད་འཚོ་ཡི་སྒྲ། །ལུས་དང་སེམས་ལ་དགོངས་ཞེས་ཟེར། །དེ་འདྲ་སངས་རྒྱས་དགོངས་
པ་མིན། །མཁས་པའི་གཞུང་ལས་དེ་མ་བཤད། །དེ་ལྟ་ཡིན་ན་ཉན་ཐོས་དང་། །ཐེག་ཆེན་
སྡོམ་པ་ཁྱད་མེད་འགྱུར། །ཐུན་མོང་ཐུན་མོང་མ་ཡིན་པའི། །སྐྱབས་འགྲོ་གཉིས་སུ་དབྱེར་
མི་རུང་། །སྡོམ་པ་འབོགས་པའི་ཆོ་ག་དང་། །དེ་ཡི་བསླབ་བྱའང་གཅིག་ཏུ་འགྱུར། །ཤི་
ཡང་དགེ་སློང་མི་འདོར་ན། །བསླབ་པ་ཕུལ་བ་ལ་སོགས་པ། །སྡོམ་པ་གཏོང་རྒྱུ་གཞན་
གྱིས་ཀྱང་། །སྡོམ་པ་གཏོང་བ་མི་སྲིད་འགྱུར། །དེ་ལ་ཁ་ཅིག་འདི་སྐད་དུ། །སེམས་བསྐྱེད་
ཀྱིས་ནི་མ་ཟིན་པའི། །སྡོམ་པ་གལ་ཏེ་གཏོང་ན་ཡང་། །བྱང་ཆུབ་སེམས་ཀྱིས་ཟིན་པ་ཡི། །
སྡོམ་པ་གཏོང་བ་མི་སྲིད་ལོ། །འོ་ན་སེམས་བསྐྱེད་ཀྱིས་ཟིན་པའི། །དགེ་སློང་ལ་སོགས་
སྡོམ་པ་རྣམས། །བསླབ་པ་ཕུལ་དང་ཤི་འཕོས་དང་། །རྩ་བ་ཆད་པ་ལ་སོགས་པ། །གཏོང་
.-2



སྡོམ་གསུམ་རབ་དབྱེ།
རྒྱུ་ཀུན་གྱིས་མི་གཏོང་འགྱུར། །དེ་ལྟ་ཡིན་ན་དགེ་སློང་གིས། །སྡོམ་པ་ཕུལ་ཡང་བསྲུང་
དགོས་འགྱུར། །མ་བསྲུངས་དགེ་སློང་ཉམས་པར་འགྱུར། །ཤི་འཕོས་ནས་ཀྱང་དགེ་སློང་
འགྱུར། །གལ་ཏེ་དེ་ནི་ལྷར་སྐྱེས་ན། །ལྷ་ཡི་དགེ་སློང་སྲིད་པར་འགྱུར། །མིར་སྐྱེས་ན་ཡང
བྱིས་པ་ལ། །བླང་མི་དགོས་པར་དགེ་སློང་འགྱུར། །དེ་ལ་ལྟུང་བ་བྱུང་གྱུར་ན། །དགེ་སློང་
སྡོམ་པ་ཉམས་པར་འགྱུར། །ཉམས་ནས་འཆབ་སེམས་སྐྱེས་པ་ལ། །སླར་ཡང་བླང་དུ་མེད་
པར་གསུངས། །ལྷ་དང་བྱིས་པའི་དགེ་སློང་ནི། །འདུལ་བའི་སྡེ་སྣོད་རྣམས་ལས་བཀག །
སེམས་བསྐྱེད་ལྡན་པའི་བསྙེན་གནས་ཀྱང་། །ནངས་པར་ཕན་ཆད་ཡོད་པའི་ཕྱིར། །རྟག་ཏུ་
བསྙེན་གནས་བསྲུང་དགོས་འགྱུར། །མིན་ན་བསྙེན་གནས་ཉམས་པར་འགྱུར། །ནངས་
པར་བསྙེན་གནས་གཏོང་ན་ནི། །སྡོམ་པ་རྒྱུན་དུ་འབྱུང་བ་འགལ། །དེས་ན་སོ་སོར་ཐར་པ་
ཡི། །སྡོམ་པ་ཤི་ཡང་ཡོད་དོ་ཞེས། །སྨྲ་བའི་སྐྱེས་བུ་དེ་ལ་ནི། །སྡེ་སྣོད་རྣམ་དབྱེ་མེད་པར་
ཟད། །
བྱེ་བྲག་སྨྲ་བའི་བསྙེན་གནས་ཀྱང་། །དགེ་སློང་ལས་ལེན་གང་ཟག་ནི། །གླིང་
གསུམ་སྐྱེས་པ་བུད་མེད་ལས། །འགྲོ་བ་གཞན་ལ་སྡོམ་པ་བཀག །མདོ་སྡེ་པ་རྣམས་དུད་
འགྲོ་སོགས། །འགྲོ་བ་གཞན་ལའང་སྐྱེ་བར་བཤད། །བླང་བའི་ཡུལ་ཡང་དགེ་བསྙེན་
སོགས། །གང་ཡང་རུང་ལས་བླང་བར་གསུངས། །ཉན་ཐོས་རྣམས་ཀྱི་ཆོ་ག་ཡང་། །སྐྱབས་
སུ་འགྲོ་བའི་ཚུལ་གྱིས་འབོགས། །དོན་ཡོད་ཞགས་པའི་རྟོག་པ་ལས། །བསྙེན་གནས་རང་
གིས་བླང་བ་ཡི། །ཆོ་ག་སེམས་བསྐྱེད་འདྲ་བར་གསུངས། །དེས་ན་ཆོ་ག་ཁྱད་པར་ཡོད། །
ལ་ལ་བསྙེན་གནས་བསྲུངས་པ་ཡི། །ནངས་པར་བསྙེན་གནས་འབུལ་དགོས་
ཟེར། །བསྙེན་གནས་མཚན་མོ་འདས་པ་ན། །གཏོང་ཕྱིར་འདི་ལ་འབུལ་མི་དགོས། །མདོ་
སྡེ་པ་ཡི་ལུགས་བཞིན་དུ། །ཇི་ལྟར་འདོད་ཚེ་ལེན་ན་ཡང་། །ནངས་པར་ཕན་ཆད་བསྲུང་བ་
-3



།བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཡི། །བསམ་པ་མེད་ཕྱིར་སྡོམ་པ་གཏོང་། །དེ་ཡི་ཕྱིར་ན་འབུལ་མི་དགོས། །ལ་ལ་བསྙེན་
གནས་འཆོལ་བ་ཐོས། །འདི་འདྲ་གང་ནའང་བཤད་པ་མེད། ཁ་ཅིག་བསྙེན་གནས་
འབོགས་པའི་ཚེ། །ཉ་དང་གནམ་སྟོང་ཚེས་བརྒྱད་ལ། །ལྷ་བསྒོམ་ཐ་དད་མ་བྱས་ན། །
བསྙེན་གནས་བསྲུང་དུ་མི་འདོད་ཟེར། །འདི་ཡང་རེ་ཞིག་བརྟག་པར་བྱ། །བསྙེན་གནས་སོ་
སོར་ཐར་ པའི་ ལུགས། །གཙོ་ཆེར་ཉན་ཐོས་གཞུང་ལུགས་ཡིན། །ཡི་དམ་ལྷ་ཡི་བསྒོམ་
བཟླས་ནི། །གསང་སྔགས་པ་ཡི་གདམས་ངག་ཡིན། །ཉན་ཐོས་གཞུང་ལས་བཤད་པ་
མེད། །དེས་ན་ལྷ་བསྒོམ་མ་བྱས་ཀྱང་། །བསྙེན་གནས་ཉམས་པར་འགྱུར་བ་མེད། །འོན་
ཀྱང་གསང་སྔགས་ལུགས་བྱེད་ན། །ཡི་དམ་བསྒོམ་པ་བསོད་ནམས་ཆེ། །
ཐེག་པ་ཆེན་པོ་ལས་བྱུང་བའི། །སོ་སོར་ཐར་པ་བཤད་ཀྱིས་ཉོན། །བྱང་ཆུབ་
སེམས་དཔའ་ཉིད་ལ་ཡང་། །སོ་སོར་ཐར་པ་འབོགས་པ་ཡི། །ཆོ་ག་འགའ་ཞིག་ཡོད་མོད་
ཀྱི། །དེ་ཡི་ཆོ་ག་ཕལ་ཆེར་ནུབ། །གསོ་སྦྱོང་རང་གིས་བླང་བ་སོགས། །ཆོ་གའི་ལག་ལེན་
འགའ་ཞིག་ཡོད། །རྒྱལ་སྲས་བྱམས་པ་འཇམ་དབྱངས་སོགས། །བདག་ཉིད་ཆེན་པོ་འགའ་
ཞིག་གིས། །མཁན་པོ་མཛད་ནས་འགྲོ་མང་ལ། །བསྙེན་པར་རྫོགས་པར་མཛད་དོ་ཞེས། །
ཚིག་འབྲུ་ཙམ་ཞིག་གསུངས་མོད་ཀྱི། །འོན་ཀྱང་དེ་ཡི་ཆོ་ག་ནི། །མདོ་ལས་གསུངས་པ་
ངས་མ་མཐོང་། །འདི་འདྲ་སྔོན་གྱི་ཆོ་ག་སྟེ། །འཕགས་པ་རྣམས་ཀྱི་སྤྱོད་ཡུལ་ཡིན། །སོ་སོ་
སྐྱེ་བོས་བྱར་མི་རུང་། །དེས་ན་ད་ལྟའི་ཆོ་ག་ནི། །བསམ་པ་སེམས་བསྐྱེད་ཀྱིས་ཟིན་པའི། །
ཆོ་ག་ཉན་ཐོས་ལུགས་བཞིན་གྱིས། །སོ་སོར་ཐར་པ་རིགས་བརྒྱད་པོ། །བྱང་སེམས་སོ་
སོར་ཐར་པར་འགྱུར། །
དེ་ནས་བྱང་ཆུབ་སེམས་དཔའ་ཡི། །སོ་སོར་ཐར་པའི་བསླབ་བྱ་ཡི། ཁྱད་པར་
ཅུང་ཟད་བཤད་ཀྱིས་ཉོན། །འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་ཐོས་ལུགས་
-4



སྡོམ་གསུམ་རབ་དབྱེ།
བཞིན་བསྲུང་། །འདོད་པས་དབེན་པའི་ལྟུང་བ་འགའ། །བྱང་ཆུབ་སེམས་དཔའི་ལུགས་
བཞིན་བསྲུང་། །འཇིག་རྟེན་མ་དད་གྱུར་པའི་ཆ། །གཉིས་ཀ་མཐུན་རྣམས་འབད་པས་
བསྲུང་། །འཇིག་རྟེན་འཇུག་པའི་རྒྱུར་འགྱུར་ན། །ཐེག་ཆེན་སོ་སོར་ཐར་ལ་གནང་། །
དཔེར་ན་ཉན་ཐོས་དགེ་སློང་ནི། །གསེར་དངུལ་ལེན་པ་ཐུབ་པས་བཀག །བྱང་ཆུབ་སེམས་
དཔའི་དགེ་སློང་ལ། །གཞན་དོན་འགྱུར་ན་ལྟུང་བ་མེད། །ཉན་ཐོས་སེམས་ཅན་དོན་ཡིན་
ཡང་། །འདོད་ཆེན་པོ་ལ་ལྟུང་བ་འབྱུང་། །ཐེག་ཆེན་གཞན་གྱི་དོན་ཡིན་ན། །འདོད་ཆེན་
ལྟུང་བ་མེད་ཅེས་གསུངས། །སོ་སོར་ཐར་པ་ལུགས་གཉིས་པོ། །དེ་འདྲའི་རྣམ་དབྱེ་ཤེས་
པར་བྱ། །ཐེག་ཆེན་སོ་སོར་ཐར་ཡིན་ཡང་། །དགེ་སློང་ལ་སོགས་སྡོམ་པ་ཡི། །ལྡོག་པ་ཤི་
བའི་ཚེ་ན་གཏོང་། །བྱང་ཆུབ་སེམས་ཀྱི་ལྡོག་པ་དང་། །དེ་ཡི་འབྲས་བུ་ཤི་ཡང་འབྱུང་། །
དེ་ནས་ལས་དང་རྣམ་སྨིན་གྱི། །རྣམ་པར་དབྱེ་བ་བཤད་ཀྱིས་ཉོན། །ལས་ལ་
དགེ་སྡིག་ལུང་མ་བསྟན། །ཡིན་ཅེས་རྒྱལ་བས་མདོ་ལས་གསུངས། །དགེ་བ་ལེགས་པར་
སྤྱད་པ་སྟེ། །རྣམ་སྨིན་བདེ་བ་བསྐྱེད་པ་ཡིན། །སྡིག་པ་ཉེས་པར་སྤྱོད་པ་སྟེ། །རྣམ་སྨིན་
སྡུག་བསྔལ་བསྐྱེད་པར་བྱེད། །བཏང་སྙོམས་གཉིས་ཀ་མ་ཡིན་པས། །རྣམ་པར་སྨིན་
པའང་གཉིས་ཀ་མིན། །འདི་དག་བྱས་པའི་ལས་ཡིན་པས། །འདུས་བྱས་ཡིན་པར་ཤེས་
པར་བྱ། །ཆོས་ཀྱི་དབྱིངས་ནི་འདུས་མ་བྱས། །ཡིན་པའི་ཕྱིར་ན་ལས་མ་ཡིན། །དེས་ན་
དགེ་དང་སྡིག་པ་མིན། །ལས་ལ་ཐུབ་པས་རྣམ་གཉིས་གསུངས། །སེམས་པ་དང་ནི་བསམ་
པའོ། །སེམས་པ་ཡིད་ཀྱི་ལས་ཡིན་ཏེ། །བསམ་པ་དེ་ནི་ལུས་ངག་གིའོ། །ཆོས་ཀྱི་དབྱིངས་
ནི་གཉིས་ཀ་མིན། །དེ་ཕྱིར་དགེ་སྡིག་ལས་ལས་གྲོལ། །གཞན་ཡང་ལས་ལ་རྣམ་བཞི་
གསུངས། །ལས་དཀར་རྣམ་སྨིན་དཀར་བ་དང་། །ལས་གནག་རྣམ་སྨིན་གནག་པ་དང་། །
ལས་དཀར་རྣམ་སྨིན་གནག་པ་དང་། །ལས་གནག་རྣམ་སྨིན་དཀར་བའོ། །བསམ་པ་དག་
-5



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པའི་སྦྱིན་པ་སོགས། །གཉིས་ཀ་དཀར་བས་མཁས་པས་བྱ། །བཟའ་བའི་དོན་དུ་གསོད་པ་
སོགས། །གཉིས་ཀ་གནག་པས་མཁས་པས་སྤང་། །མང་པོ་བསྐྱབ་ཕྱིར་གསོད་པ་སོགས།།
ལས་གནག་རྣམ་སྨིན་དཀར་ན་བྱ། །གསོད་ཕྱིར་སྦྱིན་པ་གཏོང་ལ་སོགས། །ལས་དཀར་
རྣམ་སྨིན་གནག་པ་སྤང་། །གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་
དང་རྫོགས་བྱེད་ལས། །དེ་དག་དབྱེ་ན་མུ་བཞི་ཡོད། །འཕེན་བྱེད་དགེ་བས་འཕངས་པ་
ལ། །རྫོགས་བྱེད་ཀྱང་ནི་དགེ་བ་དང་། །འཕེན་བྱེད་སྡིག་པས་འཕངས་པ་ལ། །རྫོགས་བྱེད་
ཀྱང་ནི་སྡིག་པ་དང་། །འཕེན་བྱེད་དགེ་ལ་རྫོགས་བྱེད་སྡིག །འཕེན་བྱེད་སྡིག་ལ་རྫོགས་
བྱེད་དགེ །དེ་དག་དཔེར་བརྗོད་མདོར་བསྡུས་པ། །བཤད་པར་བྱ་ཡིས་ཡིད་ལ་བཟུང་། །
མཐོ་རིས་གསུམ་པོ་འགྲུབ་པ་ནི། །དགེ་བའི་ལས་ཀྱིས་འཕེན་པ་ཡིན། །དེ་དག་བདེ་བ་
འབྱུང་བ་ནི། །རྫོགས་བྱེད་དགེ་བས་འཕངས་པ་ཡིན། །ངན་སོང་གསུམ་དུ་སྐྱེ་བ་ནི། །
འཕེན་བྱེད་སྡིག་པ་ཡིན་པར་གསུངས། །དེ་ཡི་སྡུག་བསྔལ་བྱེ་བྲག་ཀུན། །རྫོགས་བྱེད་ལས་
ནི་སྡིག་པ་ཡིན། །མཐོ་རིས་དགེ་བས་འཕངས་མོད་ཀྱི། །དེ་ཡི་ནད་དང་གནོད་པ་ཀུན། །
རྫོགས་བྱེད་སྡིག་པ་ཡིན་པར་གསུངས། །ངན་འགྲོའི་འཕེན་བྱེད་སྡིག་ཡིན་ཡང་། །དེ་ཡི་
ལུས་སེམས་བདེ་བ་ཡི། །གནས་སྐབས་དགེ་བས་འཕངས་པར་གསུངས། །གཞན་ཡང་
གཅིག་ཏུ་དཀར་བ་དང་། །གཅིག་ཏུ་གནག་དང་འདྲེན་མའི་ལས། །རྣམ་པ་གསུམ་དུ་ཐུབ་
པས་གསུངས། །གཅིག་ཏུ་དཀར་བས་བདེ་བ་བསྐྱེད། །གཅིག་ཏུ་གནག་པས་སྡུག་བསྔལ་
བསྐྱེད། །འདྲེན་མའི་ལས་ཀྱིས་བདེ་བ་དང་། །སྡུག་བསྔལ་འདྲེན་མ་བསྐྱེད་པར་གསུངས།།
འདི་འདྲའི་ལས་དང་རྣམ་སྨིན་གྱི། །རྣམ་པར་དབྱེ་བ་ཤེས་གྱུར་ན། །ད་གཟོད་ལས་ཀྱི་རྒྱུ་
འབྲས་ལ། །ཤིན་ཏུ་མཁས་པ་ཉིད་དུ་འགྱུར། །
མུ་སྟེགས་གྲངས་ཅན་པ་རྣམས་ནི། །གཤིས་ལ་དགེ་སྡིག་ཡོད་ཅེས་ཟེར། །རྒྱུ་ལ་
-6



སྡོམ་གསུམ་རབ་དབྱེ།
འབྲས་བུ་གནས་པར་འདོད། །བོད་ཀྱང་ལ་ལ་དེ་རྗེས་འབྲང་། །རྡོ་རྗེ་རྒྱལ་མཚན་བསྔོ་བ་
ལས། །འགྲོ་ཀུན་དགེ་བ་ཇི་སྙེད་ཡོད། །བྱས་དང་བྱེད་འགྱུར་བྱེད་པ་ཞེས། །གསུངས་པའི་
དགོངས་པ་འཆད་བ་ལ། ཁ་ཅིག་གྲངས་ཅན་ལུགས་བཞིན་དུ། །ཡོད་པའི་དགེ་བ་ཞེས་བྱ་
བ། །རང་བྱུང་དུ་ནི་གྲུབ་པར་འདོད། །དེ་ལ་བདེ་གཤེགས་སྙིང་པོ་ཟེར། །གྲངས་ཅན་
ལུགས་འདི་མི་འཐད་པས། །ལུང་དང་རིགས་པས་དགག་པར་བྱ། །བདེ་གཤེགས་སྙིང་པོ་
ཞེས་བྱ་བ། །ཆོས་དབྱིངས་འགྱུར་མེད་ཉིད་ལ་གསུངས། །དེ་སྐད་དུ་ཡང་རྒྱུད་བླ་ལས། །
སེམས་ནི་རང་བཞིན་འོད་གསལ་བ། །ནམ་མཁའ་བཞིན་དུ་འགྱུར་མེད་གསུངས། །མདོ་
ལས་དེ་བཞིན་གཤེགས་པ་ཡི། །སྙིང་པོ་འགྱུར་མེད་ཡིན་ཞེས་བཤད། །ཀླུ་སྒྲུབ་ཀྱིས་ཀྱང་
དབུ་མ་ལས། །དེ་བཞིན་གཤེགས་པའི་རང་བཞིན་གང་། །དེ་ནི་འགྲོ་བའི་རང་བཞིན་ཡིན།།
དེ་བཞིན་གཤེགས་པའི་རང་བཞིན་མེད། །འགྲོ་བ་འདི་ཡི་རང་བཞིན་མེད། །ཅེས་གསུངས་
པ་ཡང་དེ་ཉིད་ཡིན། །ཤེས་རབ་ཕ་རོལ་ཕྱིན་པ་ལས། །ཆོས་ཀྱི་དབྱིངས་ནི་དུས་གསུམ་དང་།
ཁམས་གསུམ་དང་ནི་དགེ་སྡིག་ལས། །རྣམ་པར་གྲོལ་བ་ཡིན་ཞེས་གསུངས། །དེས་ན་ཆོས་
ཀྱི་དབྱིངས་ལ་ནི། །བསྔོ་བ་མེད་ཅེས་རྒྱལ་བས་བཤད། །ཡང་དག་སྦྱོར་བའི་རྒྱུད་ལས་
ཀྱང་། །དེ་ཡི་སྡིག་དང་བསོད་ནམས་ཀྱི། །ཆ་གཉིས་རྣམ་པར་རྟོག་པ་སྟེ། །མཁས་པས་
འདི་གཉིས་རྣམ་པར་སྤང་། །ཞེས་གསུངས་དེ་བཞིན་གསང་འདུས་ལ། །སོགས་པའི་རྒྱུད་
སྡེ་ཀུན་ལས་གསུངས། །འཕགས་པ་ཀླུ་སྒྲུབ་ཉིད་ཀྱིས་ཀྱང་། །གཏམ་བྱ་རིན་ཆེན་ཕྲེང་བ་
ལས། །སྡིག་དང་བསོད་ནམས་བྱ་བ་འདས། །ཟབ་མོ་བཀྲོལ་བའི་དོན་དང་ལྡན། །མུ་
སྟེགས་གཞན་དང་རང་ཉིད་ཀྱིའང་། །གནས་མིན་སྐྲག་པས་མ་མྱངས་པ། །ཞེས་གསུངས་
གཞན་ཡང་དེ་ཉིད་ལས། །ཤེས་པས་ཡོད་དང་མེད་ཞིའི་ཕྱིར། །སྡིག་དང་བསོད་ནམས་
ལས་འདས་པ། །དེ་ཡིས་བདེ་འགྲོ་ངན་འགྲོ་ལས། །དེ་ནི་ཐར་པ་དམ་པར་བཞེད། །ཅེས་
-7



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གསུངས་འདི་ཡང་ཆོས་ཀྱི་དབྱིངས། །དགེ་སྡིག་མེད་པའི་ལུང་ཡིན་ནོ། ཁ་ཅིག་བདེ་
གཤེགས་སྙིང་པོའི་སྒྲ། །སྟོང་ཉིད་སྙིང་རྗེའི་སྙིང་པོར་འདོད། །འདི་ནི་བདེ་གཤེགས་སྙིང་
པོའི་ཁམས། །སྦྱོང་བྱེད་ཡིན་གྱི་ཁམས་དངོས་མིན། །དེ་སྐད་དུ་ཡང་རྣམ་འགྲེལ་ལས། །
སྒྲུབ་བྱེད་ཐུགས་རྗེ་གོམས་པ་ལས། །ཞེས་གསུངས་བསླབ་བཏུས་ཉིད་ལས་ཀྱང་། །སྟོང་
ཉིད་སྙིང་རྗེའི་སྙིང་པོ་ཅན། །བསྐྱེད་པས་བསོད་ནམས་དག་པར་འགྱུར། །ཞེས་གསུངས་དེ་
བཞིན་མདོ་སྡེ་དང་། །རྒྱུད་ཀུན་ལས་ཀྱང་དེ་སྐད་གསུངས། །མངོན་པའི་གཞུང་ལས་ཉན་
ཐོས་རྣམས། །ངོ་བོ་ཉིད་ཀྱི་དགེ་བ་ཞེས། །བཤད་པ་དད་པ་ལ་སོགས་པ། །བཅུ་གཅིག་ཁོ་
ན་ཡིན་ཞེས་གསུང་། །དོན་དམ་དགེ་བ་ཞེས་བཤད་པ། །དེ་བཞིན་ཉིད་ལ་གསུངས་པ་
ཡིན། །དོན་དམ་སྡིག་པ་འཁོར་བ་ཀུན། །ནམ་མཁའ་སོ་སོར་བརྟགས་མིན་གཉིས། །དོན་
དམ་ལུང་མ་བསྟན་ཅེས་བཤད། །དེ་བཞིན་ཉིད་ལ་དགེ་བ་ཞེས། །བཤད་པའི་དགོངས་པ་
འདི་ལྟར་ཡིན། །དཔེར་ན་ནད་དང་བྲལ་བ་ནི། །ལུས་བདེ་མྱ་ངན་མེད་པ་ལ། །སེམས་བདེ་
ཞེས་ནི་འཇིག་རྟེན་ཟེར། །འདི་དག་སྡུག་བསྔལ་མེད་པ་ལས། །གཞན་པའི་བདེ་བ་མེད་
མོད་ཀྱི། །འོན་ཀྱང་སྡུག་བསྔལ་མེད་ཙམ་ལ། །བདེ་བ་ཡིན་ཞེས་ཀུན་ལ་གྲགས། །དེ་བཞིན་
ཆོས་ཀྱི་དབྱིངས་ལ་ཡང་། །སྡིག་པ་མེད་པ་ཙམ་ཞིག་ལས། །ལྷག་པའི་དགེ་བ་མེད་མོད་
ཀྱི། །དགེ་བ་ཡིན་ཞེས་བཏགས་པར་ཟད། །གཞན་ཡང་མངོན་པའི་གཞུང་རྣམས་ལས། །
ཟས་ཀྱིས་འགྲངས་པ་ལ་སོགས་ལ། །འདོད་ཆགས་བྲལ་བར་གསུངས་མོད་ཀྱི། །འོན་ཀྱང་
གཏན་ནས་བྲལ་བ་ཡི། །འདོད་ཆགས་བྲལ་བ་མ་ཡིན་ནོ། །དེ་བཞིན་ཆོས་ཀྱི་དབྱིངས་ལ་
ཡང་། །དགེ་བ་ཡིན་ཞེས་གསུངས་གྱུར་ཀྱང་། །འབྲས་བུ་བདེ་བ་བསྐྱེད་པ་ཡི། །དགེ་བ་
དངོས་ནི་མ་ཡིན་ནོ། །ཅི་ནས་ཆོས་དབྱིངས་དགེ་བ་ཉིད། །ཡིན་ན་ཧ་ཅང་ཐལ་འགྱུར་ཏེ། །
ཆོས་ཀྱི་དབྱིངས་ལས་མ་གཏོགས་པའི། །ཆོས་གཞན་མེད་ཕྱིར་སྡིག་པ་དང་། །ལུང་མ་ཡ
-8



སྡོམ་གསུམ་རབ་དབྱེ།
མབསྟན་ཡང་དགེ་བར་འགྱུར། །དེ་ལྟ་ཡིན་ན་སེམས་ཅན་ཀུན། །ངན་འགྲོར་འགྲོ་བ་མི་སྲིད་
དོ། །ལ་ལ་བྱམས་དང་སྙིང་རྗེ་སོགས། །གཤིས་ཀྱི་དགེ་བ་ཡིན་ཞེས་ཟེར། །འདི་ཡང་དེ་
ལྟར་ངེས་པ་མེད། །མི་མཁས་པ་ཡི་བྱམས་སྙིང་རྗེ། །ངན་སོང་རྒྱུ་རུ་ཐུབ་པས་གསུངས། །
ཐབས་ལ་མཁས་པའི་སྙིང་རྗེ་ལ། །དགོངས་ནས་དགེ་བར་གསུངས་པ་ཡིན། །དེས་ན་འགྲོ་
བ་ཐམས་ཅད་ཀྱི། །བྱས་པའི་དགེ་བ་ལ་དགོངས་ནས། །འགྲོ་ཀུན་དགེ་བ་ཇི་སྙེད་ཡོད། །
ཅེས་བྱའི་ཚིག་གིས་གསུངས་པ་ཡིན། །གལ་ཏེ་ཆོས་ཀྱི་དབྱིངས་ཡིན་ན། །ཇི་སྙེད་ཅེས་བྱའི་
སྒྲ་མི་འཐད། །ཡོད་ཅེས་བྱ་བའི་སྒྲ་ཡང་འགལ། །དེ་ཡི་རྒྱུ་མཚན་འདི་ལྟར་ཡིན། །ཇི་སྙེད་
ཅེས་བྱ་མང་པོའི་སྒྲ། །ཆོས་ཀྱི་དབྱིངས་ལ་མང་ཉུང་མེད། །དེ་ནི་སྤྲོས་བྲལ་ཡིན་ཕྱིར་རོ། །
ཆོས་དབྱིངས་ཡོད་པའང་མ་ཡིན་ཏེ། །ཡོད་ཙམ་མི་རྟག་གིས་ཁྱབ་པར། །ཆོས་ཀྱི་གྲགས་
པས་ལེགས་པར་གསུངས། །ཀླུ་སྒྲུབ་ཀྱིས་ཀྱང་དབུ་མ་ལས། །གལ་ཏེ་མྱ་ངན་འདས་དངོས་
ན། །མྱ་ངན་འདས་པ་འདུས་བྱས་འགྱུར། །དངོས་པོ་འདུས་བྱས་མ་ཡིན་པ། །འགའ་ཡང་
གང་ནའང་ཡོད་མ་ཡིན། །ཞེས་གསུངས་གཞན་ཡང་དེ་ཉིད་ལས། །གང་དག་རང་བཞིན་
གཞན་དངོས་དང་། །དངོས་དང་དངོས་མེད་ཉིད་ལྟ་བ། །དེ་དག་སངས་རྒྱས་བསྟན་པ་ལ།།
དེ་ཉིད་མཐོང་བ་མ་ཡིན་ནོ། །ཞེས་གསུངས་གཞན་ཡང་དེ་ཉིད་ལས། །བཅོམ་ལྡན་དངོས་
དང་དངོས་མེད་པ། །མཁྱེན་པས་ཀཱཏྱཱ་ཡ་ན་ཡི། །གདམས་ངག་ལས་ནི་ཡོད་པ་དང་། །མེད་
པ་གཉིས་ཀ་དཀག་པར་མཛད། །ཅེས་གསུངས་གཞན་ཡང་དེ་ཉིད་ལས། །ཡོད་ཅེས་བྱ་བ་
རྟག་པར་འཛིན། །མེད་ཅེས་བྱ་བ་ཆད་པར་ལྟ། །དེ་ཕྱིར་ཡོད་དང་མེད་པ་ལ། །མཁས་པས་
གནས་པར་མི་བྱའོ། །ཞེས་གསུངས་པ་ཡང་ཆོས་ཀྱི་དབྱིངས། །ཡོད་མེད་གཉིས་ཀ་མིན་
པའི་ལུང་། །དེས་ན་སངས་རྒྱས་བསྟན་པ་ལ། །གུས་པར་བྱེད་ན་ཆོས་ཀྱི་དབྱིངས། །ཡོད་
མེད་གཉིས་ཀར་མ་བཟུང་ཤིག །རིགས་པས་ཀྱང་ནི་འདི་འགྲུབ་སྟེ། །ཡོད་ཙམ་དོན་བྱེད་
-9



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ནུས་ཕྱིར་རོ། །ཆོས་ཀྱི་དབྱིངས་ལ་བྱ་བྱེད་མེད། །དེ་ནི་སྤྲོས་བྲལ་ཡིན་ཕྱིར་རོ། །གཞན་
ཡང་ཡོད་པའི་དགེ་བ་ནི། །ཆོས་ཉིད་ཡིན་ན་འགྲོ་ཀུན་གྱི། །དགེ་བ་ཞེས་བྱ་སྨོས་ཅི་དགོས།།
བེམས་པོ་དང་ནི་དངོས་མེད་དང་། །འཕགས་པའི་ཆོས་ཉིད་ཅིས་མི་བསྔོ། །ཐམས་ཅད་
བསྔོ་རྒྱུ་ཡིན་ཕྱིར་རོ། །དེས་ན་གཞུང་དེའི་དགོངས་པ་ནི། །ལེགས་པར་བཤད་ཀྱིས་འདི་
ལྟར་ཟུང་། །འགྲོ་བ་ཀུན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་ཞེས། །བྱ་བའི་སྒྲ་ནི་
སྤྱིར་བསྟན་ཡིན། །བྱས་དང་བྱེད་འགྱུར་བྱེད་པ་ཞེས། །དུས་གསུམ་དབྱེ་བ་དམིགས་
བསལ་ཡིན། །ཡང་ན་གཞན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་དང་། །རྡོ་རྗེ་རྒྱལ་
མཚན་རང་ཉིད་ཀྱིས། །བྱས་དང་བྱེད་འགྱུར་བྱེད་པ་ཞེས། །བཤད་ཀྱང་མདོ་དང་འགལ་བ་
མེད། །ཡང་ན་མདོར་བསྟན་རྒྱས་བཤད་དོ། །དཔེར་ན་འགྲོ་བ་ཀུན་གྱི་སྡིག །ཇི་སྙེད་ཡོད་
པ་བྱས་པ་དང་། །བྱེད་འགྱུར་དེ་བཞིན་བྱེད་པ་རྣམས། །རྒྱལ་བའི་མདུན་དུ་བཤགས་པར་
ཤོག །ཅེས་བྱའི་ཚིག་དང་མཚུངས་པ་ཡིན། །འདི་ལའང་དུས་གསུམ་ལས་གཞན་པའི། །
ཡོད་པའི་སྡིག་པ་གང་ཡང་མེད། །དེ་བཞིན་དུས་གསུམ་ལས་གཞན་པའི། །ཡོད་པའི་དགེ་
བ་སྲིད་མ་ཡིན། །རྡོ་རྗེ་རྒྱལ་མཚན་ཉིད་ལས་ཀྱང་། །ཡོད་པ་ཞེས་བྱ་བསྒྲུབ་པར་གསུངས།།
ཆོས་དབྱིངས་དགེ་བར་བྱས་ནས་ནི། །དེ་ལ་བསྔོ་བའི་རྒྱུར་བྱེད་པ། །བསྔོ་བས་འགྱུར་ན་
འདུས་བྱས་འགྱུར། །མི་འགྱུར་བསྔོ་བ་དོན་མེད་ཡིན། །མདོ་སྡེ་རྣམས་ལས་ཆོས་ཀྱི་
དབྱིངས། །འགྱུར་བ་མེད་ཅེས་རྒྱལ་བས་གསུངས། །རྩ་བའི་ཤེས་རབ་ཉིད་ལས་ཀྱང་། །
རང་བཞིན་རྒྱུ་དང་རྐྱེན་ལས་ནི། །འབྱུང་བར་རིགས་པ་མ་ཡིན་ནོ། །རྒྱུ་དང་རྐྱེན་ལས་བྱུང་
བ་ཡི། །རང་བཞིན་བྱས་པ་ཅན་དུ་འགྱུར། །རང་བཞིན་བྱས་པ་ཅན་ཞེས་བྱར། །ཇི་ལྟ་བུར་
ན་རུང་བར་འགྱུར། །རང་བཞིན་དག་ནི་བཅོས་མིན་དང་། །གཞན་ལ་ལྟོས་པ་མེད་པ་ཡིན།།
ཞེས་གསུངས་གཞན་ཡང་དེ་ཉིད་ལས། །གལ་ཏེ་རང་བཞིན་གྱིས་ཡོད་ན། །དེ་ནི་མེད་ཉིད་
-10



སྡོམ་གསུམ་རབ་དབྱེ།
མི་འགྱུར་རོ། །རང་བཞིན་གཞན་དུ་འགྱུར་བ་ནི། །ནམ་ཡང་འཐད་པར་མི་འགྱུར་རོ། །དེ་
ལ་སོགས་པའི་ལུང་ རིགས་རྣམས། །ཆོས་དབྱིངས་དགེ་བ་མིན་པར་གསུངས། །གལ་ཏེ་
ཆོས་ཉིད་དེ་བཞིན་ཉིད། །བསྔོ་བྱའི་དགེ་བ་མ་ཡིན་མོད། །བྱང་ཆུབ་སེམས་དཔའི་བློ་སྦྱོང་
ལ། །བསྔོས་ཀྱང་ཉེས་པ་མེད་སྙམ་ན། །མ་ཡིན་འདི་ལ་ཉེས་པ་ཡོད། །དམིགས་པའི་འདུ་
ཤེས་ཡོད་པའི་ཕྱིར། །བསྔོ་བ་དུག་དང་བཅས་པར་འགྱུར། །འདི་འདྲའི་བསྔོ་བ་བྱས་གྱུར་
ན། །སྦལ་པ་རྨ་ཅན་ཇི་བཞིན་དུ། །བསྔོ་བ་ཐམས་ཅད་འཇིག་པར་འགྱུར། །ཆོས་ཉིད་སྤྲོས་
བྲལ་ངང་ནས་ནི། །དགེ་བ་ཇི་སྙེད་བྱས་པ་རྣམས། །འགྲུབ་བམ་གལ་ཏེ་མི་འགྲུབ་ཀྱང༌། །
འགྲོ་བའི་དོན་དུ་བསྔོ་བྱེད་ན། །བྱང་ཆུབ་སེམས་དཔའི་བློ་སྦྱོང་ཡིན། །ཆོས་ཉིད་བསྔོ་རྒྱུར
བྱེད་ན་ནི། །བློ་སྦྱོང་དུ་ཡང་མི་རུང་ངོ༌། །དེ་ཡི་རྒྱུ་མཚན་འདི་ལྟར་ཡིན། །ཆོས་དབྱིངས་སྤྲོས་
དང་བྲལ་བ་ལ། །དགེ་བར་བྱེད་ན་དམིགས་པར་འགྱུར། །དམིགས་དང་བཅས་པའི་འདུ་
ཤེས་ཀྱིས། །བསྔོ་བ་དུག་དང་བཅས་པར་གསུངས། །དཔེར་ན་དུག་དང་བཅས་པ་ཡི། ཁ་
ཟས་བཟང་པོ་ཟ་བ་ལྟར། །དཀར་པོའི་ཆོས་ལ་དམིགས་པ་ཡང་། །དེ་དང་འདྲ་བར་རྒྱལ་
བས་གསུངས། །མངོན་པར་རྟོགས་པའི་རྒྱན་ལས་ཀྱང་། །ཡོངས་སུ་བསྔོ་བ་ཁྱད་པར་ཅན།།
དེ་ཡི་བྱེད་པ་མཆོག་ཡིན་ནོ། །དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་
དོ། །ཞེས་གསུངས་མདོ་རྒྱུད་ཐམས་ཅད་མཐུན། །གང་དག་དམིགས་པ་མེད་པ་ཡི། །ཆོས་
ཀྱི་དབྱིངས་ལའང་ཡོད་པ་ཡི། །དགེ་བ་ཡིན་ཞེས་དམིགས་བྱེད་པ། །དེ་ཡིས་ཆོས་ཅན་
གཞན་དག་ལ། །དམིགས་པར་འགྱུར་བ་ལྟ་ཅི་སྨོས། །བྱི་བས་དབྱུག་པ་ཟོས་གྱུར་ན། །
སྣུམ་ཁུར་ཟོས་པ་སྨོས་ཅི་དགོས། །གཞན་ཡང་ཆོས་ཉིད་དེ་བཞིན་ཉིད། །བསྔོ་བའི་ཡུལ་དུ་
བྱེད་པ་དང༌། །ཆོས་ཉིད་མི་འགྱུར་བདེན་པ་ཞེས། །ཟེར་བ་གོང་འོག་འགལ་བ་ཡིན། །དེས་
ན་ལེགས་པར་སོམས་ལ་སྨྲོས། །ལ་ལ་བདེ་གཤེགས་སྙིང་པོའི་སྒྲ། །ཆོས་ཀྱི་དབྱིངས་ལ་མི་
-11



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཟེར་བར། །སེམས་ཅན་ཁོ་ནའི་ཁམས་ལ་འདོད། །སེམས་ཅན་ཁམས་དེ་བརྟག་པར་བྱ།
ཁམས་དེ་དངོས་པོའམ་དངོས་མེད་དམ། །གཉིས་ཀ་མིན་པར་སྤྲོས་བྲལ་ཡིན། །རྣམ་པ་
གསུམ་ལས་གཞན་མི་སྲིད། །དངོས་པོ་ཡིན་ན་བེམས་པོ་དང་། །རིག་པ་གཉིས་སུ་ཁ་ཚོན་
ཆོད། །བེམས་པོ་སེམས་ཅན་ཁམས་ཉིད་དུ། །འདོད་པ་མུ་སྟེགས་འགའ་ཡི་ལུགས། །ཡིན་
གྱི་སངས་རྒྱས་པ་ལ་མེད། །རིག་པ་ཡིན་ན་རྣམ་ཤེས་ཀྱི། །ཚོགས་བརྒྱད་ཉིད་ལས་འདའ་
བ་མེད། །ཚོགས་བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་འཐད་དེ།།
མདོ་ལས་བདེ་གཤེགས་སྙིང་པོ་ནི། །འདུས་མ་བྱས་སུ་གསུངས་ཕྱིར་རོ། །འགའ་ལས་ཟག་
མེད་སེམས་རྒྱུད་ཅེས། །གསུངས་པ་ཀུན་གཞིའི་རྣམ་ཤེས་ཀྱི། །གསལ་ཆ་ཉིད་ལ་དགོངས་
པ་ཡིན། །དེ་ནི་མ་བསྒྲིབས་ལུང་མ་བསྟན། །ཡིན་ཕྱིར་དགེ་བའི་ཐ་སྙད་མེད། །འོན་ཏེ་ཟག་
མེད་སེམས་རྒྱུད་ཅེས། །ཚོགས་བརྒྱད་ལས་གཞན་ཡོད་ན་ནི། །དེ་ཚེ་རྣམ་ཤེས་ཚོགས་
དགུར་འགྱུར། །དེས་ན་ཚོགས་བརྒྱད་ལས་གཞན་པའི། །ཟག་མེད་སེམས་རྒྱུད་མི་འཐད་
དོ། །དངོས་མེད་ཡིན་ན་དོན་བྱེད་མེད། །དེ་ལ་དགེ་སྡིག་འཐད་མ་ཡིན། །གལ་ཏེ་སེམས་
ཅན་ཁམས་དངོས་དང་། །དངོས་མེད་གཉིས་ཀ་མ་ཡིན་པར། །སྤྲོས་བྲལ་ཡིན་ན་སྔར་
བཤད་པའི། །ཆོས་ཀྱི་དབྱིངས་ལས་འདའ་བ་མེད། །དེ་ལྟ་ཡིན་ན་ཆོས་ཀྱི་དབྱིངས། །དགེ་
སྡིག་མེད་པར་བཤད་ཟིན་ཏོ། །གལ་ཏེ་བེམས་པོའི་ཆོས་ཀྱི་དབྱིངས། །བདེ་གཤེགས་སྙིང་
པོ་མ་ཡིན་ཡང་། །སེམས་ཅན་རྣམས་ཀྱི་ཆོས་ཀྱི་དབྱིངས། །བདེ་གཤེགས་སྙིང་པོ་ཡིན་སྙམ་
ན། །མ་ཡིན་ཆོས་ཀྱི་དབྱིངས་ལ་ནི། །དབྱེ་བ་མེད་པར་རྒྱལ་བས་གསུངས། །རིགས་པས་
ཀྱང་ནི་འདི་འགྲུབ་བོ། །དེས་ན་དེ་བཞིན་གཤེགས་པ་ཡི། །སྙིང་པོ་སྤྲོས་བྲལ་ཡིན་པའི
ཕྱིར། །སེམས་ཅན་རྣམས་ལ་སངས་རྒྱས་དང་། །འཁོར་བ་གཉིས་ཀ་འབྱུང་བ་འཐད། །
འཕགས་པ་ཀླུ་སྒྲུབ་སྐྱོབ་ཉིད་ཀྱིས། །གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་
-12



སྡོམ་གསུམ་རབ་དབྱེ།
/ཡིན། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མ་ཡིན། །ཞེས་གསུངས་པ་ཡང་
དོན་འདི་ཡིན། །ཐེག་པ་ཆེན་པོ་རྒྱུད་བླ་མར། །བདེ་གཤེགས་ཁམས་ཀྱི་སྒྲུབ་བྱེད་ནི། །
གལ་ཏེ་བདེ་གཤེགས་ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང་། །མྱ་ངན་འདས་ལ་
འདོད་པ་དང༌། །དོན་གཉེར་སྨོན་པའང་མེད་པར་འགྱུར། །ཞེས་གསུངས་པ་ཡང་འདི་ཉིད་
དེ། །ཉེ་བར་ལེན་པའི་ཕུང་པོ་ལྔ། །སྡུག་བསྔལ་ཡིན་ཞིང་མྱ་ངན་ལས། །འདས་པ་བདེ་བ་
ཡིན་པས་ན། །སེམས་ནི་རང་གནས་སྙེག་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །བདེ་
གཤེགས་ཁམས་ཀྱི་སྒྲུབ་བྱེད་འཐད། །འདི་དོན་རྒྱས་པར་བརྒྱད་སྟོང་པའི། །ཆོས་འཕགས་
ཀྱི་ནི་ལེའུར་ལྟོས། །འོན་ཀྱང་མདོ་སྡེ་འགའ་ཞིག་དང་། །ཐེག་པ་ཆེན་པོ་རྒྱུད་བླ་མར། །
གོས་ངན་ནང་ན་རིན་ཆེན་ལྟར། །སེམས་ཅན་རྣམས་ལ་སངས་རྒྱས་ཀྱི། །སྙིང་པོ་ཡོད་པར་
གསུངས་པ་ནི། །དགོངས་པ་ཡིན་པར་ཤེས་པར་བྱ། །དེ་ཡི་དགོངས་གཞི་སྟོང་ཉིད་ཡིན། །
དགོས་པ་སྐྱོན་ལྔ་སྤང་ཕྱིར་གསུངས། །དངོས་ལ་གནོད་བྱེད་ཚད་མ་ནི། །དེ་འདྲའི་སངས་
རྒྱས་ཁམས་ཡོད་ན། །མུ་སྟེགས་བདག་དང་མཚུངས་པ་དང༌། །བདེན་པའི་དངོས་པོར་
འགྱུར་ཕྱིར་དང་། །ངེས་པའི་དོན་གྱི་མདོ་སྡེ་དང༌། །རྣམ་པ་ཀུན་ཏུ་འགལ་ཕྱིར་རོ། །འདི་
དོན་དེ་བཞིན་གཤེགས་པ་ཡི། །སྙིང་པོའི་ལེའུའི་མདོ་སྡེ་ལྟོས། །སློབ་དཔོན་ཟླ་བ་གྲགས་
པས་ཀྱང་། །དབུ་མ་ལ་ནི་འཇུག་པ་ལས། །བདེ་གཤེགས་སྙིང་པོ་དྲང་དོན་དུ། །གསུངས་
པ་དེ་ཡང་ཤེས་པར་གྱིས། །
འགའ་ཞིག་བསྔོ་བའི་ཚེ་ན་ཆུ། །བསྒྲེང་བའི་ལག་ལེན་བྱེད་ཅེས་གྲག །འདི་ནི་མུ་
སྟེགས་རིག་བྱེད་པའི། །ལུགས་ཡིན་སངས་རྒྱས་པ་ལ་མེད། །དེས་ན་གང་དང་གང་བྱེད་པ།།
སངས་རྒྱས་གསུང་བཞིན་གུས་པས་སྒྲུབས། །བསྔོ་བ་དེ་ཡང་མདོར་བསྡུ་ན། །གནས་དང་
གནས་མ་ཡིན་པ་གཉིས། །གནས་ཀྱི་བསྔོ་བ་འགྲུབ་པར་གསུངས། །གནས་མིན་བསྔོས་
-13



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཀྱང་འགྲུབ་མི་འགྱུར། །འདི་དག་གཉིས་ཀ་མདོ་ལས་གསུངས། །འཇམ་དཔལ་སངས་
རྒྱས་ཞིང་ལས་ནི། །ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩ་ལ་རབ་ཏུ་
གནས། །གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་ཐོབ་པར་འགྱུར། །ཞེས་
གསུངས་འདི་ནི་གནས་ལ་དགོངས། །དྲི་མེད་བྱིན་གྱིས་ཞུས་པའི་མདོར། །ཆོས་རྣམས་
ཆོས་ཉིད་བསྔོ་བ་ཡིས། །མི་འགྱུར་གལ་ཏེ་འགྱུར་ན་ནི། །དང་པོའི་སངས་རྒྱས་གཅིག་ཉིད་
ཀྱི། །བསྔོ་བ་དེང་སང་ཅིས་མི་འགྲུབ། །ཅེས་གསུངས་འདི་ནི་གནས་མིན་གྱི། །བསྔོ་བ་ཉིད་
ལ་དགོངས་པ་ཡིན། །དེས་ན་བསྔོ་རྒྱུའི་དགེ་བ་དང་། །བཤགས་པར་བྱ་བའི་སྡིག་པ་ཡང་།།
བྱས་པའི་དགེ་སྡིག་ཡིན་མོད་ཀྱི། །མ་བྱས་པ་ལ་དགེ་སྡིག་མེད། །དེ་ཡི་རྣམ་གཞག་བཤད་
ཀྱིས་ཉོན། །འདོད་ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་
ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཞེས། །གསུངས་པའི་དགོངས་
པ་ཤེས་ནས་ནི། །མཁས་པ་རྣམས་ཀྱིས་དཔྱད་པར་བྱ། །ཉན་ཐོས་དགེ་བ་ཕལ་ཆེར་ཡང་།།
བྱང་ཆུབ་སེམས་དཔའི་སྡིག་པར་འགྱུར། །བྱང་ཆུབ་སེམས་དཔའི་དགེ་བ་ཡང་། །ཉན་ཐོས་
སྡིག་ཏུ་འགྱུར་བར་གསུངས། །བསྐལ་པ་དུ་མར་དགེ་སྤྱད་ཀྱང་། །ཉན་ཐོས་ས་རུ་སེམས་
བསྐྱེད་ན། །བྱང་ཆུབ་སེམས་དཔའི་སྡིག་པ་ལྕི། །དེ་ནི་ཉན་ཐོས་དགེ་ཆེན་ཡིན། །འདོད་
པའི་ཡོན་ཏན་ལྔ་སྤྱོད་ཀྱང་། །ཐབས་མཁས་བྱང་ཆུབ་སེམས་ལྡན་ན། །རྒྱལ་སྲས་རྣམས་ཀྱི་
དགེ་ཆེན་ཡིན། །ཉན་ཐོས་རྣམས་ཀྱི་སྡིག་པར་གསུངས། །གཞན་གྱི་དོན་གྱི་སེམས་བརྟན་
པའི། །ཕམ་པ་བཞི་པོ་སྤྱད་ན་ཡང༌། །བྱང་ཆུབ་སེམས་དཔའི་དགེ་བ་སྟེ། །ཉན་ཐོས་རྣམས་
ཀྱི་སྡིག་པར་གསུངས། །འཁོར་བའི་འགྲོ་ལ་ཆགས་པ་ནི། །གཞན་དོན་ཡིན་ཡང་ཉན་ཐོས་
ཀྱི། །སྡིག་ཡིན་དེ་ཉིད་རྒྱལ་སྲས་ཀྱི། །དགེ་བ་ཡིན་པར་ཤེས་པར་བྱ། །དཀར་ནག་ཟང་
ཐལ་ཞེས་བྱ་བའི། །ཆོས་སྐད་ངོ་མཚར་ཆེ་བ་གྲག །དེ་དག་གིས་ནི་དྲང་དོན་ལ། །ངེས་པའི་
-14



སྡོམ་གསུམ་རབ་དབྱེ།
དོན་དུ་འཁྲུལ་པར་ཟད། །དེད་དཔོན་སྙིང་རྗེ་ཆེན་པོ་ཡིས། །ཚོང་པ་གཡོན་ཅན་བསད་པ་
ཡི། །ལས་ཀྱིས་རྫོགས་པའི་སངས་རྒྱས་ལ། །སེང་ལྡེང་ཚལ་པ་ཟུག་པ་དང་། །ལོ་དྲུག་
དཀའ་བ་སྤྱད་པ་དང་། །རྟ་ཆས་རུལ་བ་གསོལ་བ་དང་། །བྲམ་ཟེའི་བུ་མོས་སྐུར་བ་དང་། །
དགེ་འདུན་དབྱེན་གྱི་རྒྱུ་ལ་སོགས། །ཐུབ་པའི་སྐུ་ཚེ་སྔ་མ་ཡི། །ལས་ངན་སྨིན་པར་
གསུངས་པ་ནི། །དེས་འདུལ་བ་ཡི་སྐྱེ་བོ་ལ། །དགོངས་པའི་དབང་གིས་གསུངས་པ་སྟེ། །
ཐབས་ལ་མཁས་པའི་མདོ་སྡེ་ལྟོས། །དེ་ནི་ངེས་དོན་མདོ་སྡེ་ཡིན། །དྲང་བའི་དོན་ལ་ཡིད་མ་
རྟོན། །གལ་ཏེ་རྫོགས་པའི་སངས་རྒྱས་ལ། །ལས་ངན་སྨིན་ པ་བདེན་ན་ནི། །ཚོགས་
གཉིས་རྫོགས་པ་དོན་མེད་ཅིང་། །དགྲ་བཅོམ་དང་ཡང་འདྲ་བར་འགྱུར། །སྐུ་གསུམ་རྣམ་
གཞག་བྱར་མི་རུང་། །དེ་ཡི་འཐད་པ་བཤད་ཀྱིས་ཉོན། །ཚོགས་གཉིས་རྫོགས་པའི་སངས་
རྒྱས་ནི། །སྟུག་པོ་བཀོད་པར་སངས་རྒྱས་པའི། །ལོངས་སྤྱོད་རྫོགས་པའི་སྐུ་ཉིད་ཡིན། །དེ་
ལ
ཡི་སྤྲུལ་པའི་སྐུ་ཉིད་ནི། །ཟས་གཙང་སྲས་སུ་འཁྲུངས་པ་ཡི། །ཤཱཀྱ་སེང་གེ་འདི་ཡིན་ནོ། །
འདི་ནི་གདུལ་བྱ་སྨིན་པའི་ཕྱིར། །གཤེགས་དང་བཞུགས་དང་མནལ་བ་དང༌། །མུ་གེའི་
གྲོང་དུ་གཤེགས་པ་དང༌། །ལྷུང་བཟེད་སྟོང་པར་བྱོན་པ་དང་། །བསོད་སྙོམས་མང་དུ་རྙེད་
པ་དང་། །དགྲ་དང་ཉེ་དུའི་འབྲེལ་བ་དང་། །རད་རོད་ཅན་དུ་གཟིམས་པ་དང༌། །རེས་
འགའ་བསྙུང་བར་གཤེགས་པ་དང་། །གཞན་གྱིས་སྐུར་པ་སྣ་ཚོགས་དང༌། །རེས་འགའ་
སྙན་པའི་བ་དན་དང་། །བདེ་དང་དགེས་པར་སྤྱོད་པ་སོགས། །རྣམ་པ་སྣ་ཚོགས་སྟོན་པ་ནི།།
སྤྲུལ་པ་ཡིན་གྱི་རང་རྒྱུད་མིན། །གལ་ཏེ་སངས་རྒྱས་དངོས་ལ་ནི། །ལས་ངན་སྨིན་པར་
འདོད་ན་ཡང་། །ལོངས་སྤྱོད་རྫོགས་པའི་སྐུ་ཉིད་ལ། །སྨིན་པར་རིགས་ཀྱི་སྤྲུལ་པའི་སྐུ། །
ཤཱཀྱ་ཐུབ་པ་ལ་སོགས་ལ། །སྨིན་པར་འདོད་པ་མུན་སྤྲུལ་ཡིན། །དཔེར་ན་སྒྱུ་མའི་མཁན་
ཤཱ
པོ་ལ། །ལས་ངན་འབྱུང་གི་དེས་སྤྲུལ་པའི། །སྒྱུ་མ་ལ་ནི་མི་འབྱུང་བཞིན། །དེས་ན་དགོངས་
-15



3བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པ་ཤེས་དགོས་སོ། །འདི་ཡི་ལུང་དང་རིགས་པ་རྣམས། །དབྱིག་གཉེན་དང་ནི་ལེགས་ལྡན་
སོགས། །མཁས་པའི་གཞུང་བཞིན་ཤེས་པར་གྱིས། །
ཡེ་བཀག་ཡེ་གནང་ཞེས་བྱ་བའང་། །སངས་རྒྱས་བསྟན་དང་མཐུན་པ་མིན། །ཉན་
ཐོས་དང་ནི་ཐེག་ཆེན་གྱི། །གནང་བཀག་ཐམས་ཅད་གཅིག་ཏུ་མེད། །དེས་ན་ལ་ལར་
གནང་བ་ནི། །ལ་ལའི་བཀག་པ་ཉིད་དུ་འགྱུར། །དེ་ཡི་འཐད་པ་འདི་ལྟར་ཡིན། །རྣམ་དག་
ལུང་བཞིན་བཤད་ཀྱིས་ཉོན། །ཉན་ཐོས་རྩ་བའི་སྡེ་བཞི་ལ། །འདུལ་བ་མི་འདྲ་རྣམ་བཞི་
ཡོད། །སྐད་ཀྱང་ལེགས་སྦྱར་རང་བཞིན་དང་། །ཟུར་ཆག་པ་དང་ཤ་ཟའི་སྐད། །རྣམ་པ་
བཞི་རུ་གནས་པ་ཡིན། །དེ་ལས་གྱེས་པ་བཅོ་བརྒྱད་ལ། །འདུལ་བའི་དབྱེ་བའང་བཅོ་
བརྒྱད་ཡོད། །དང་པོར་སྡོམ་པ་ལེན་པ་དང་། །བར་དུ་བསྲུང་དང་ཕྱིར་བཅོས་དང་། །སོ་
སོར་ཐར་པ་འདོན་པ་དང༌། །ཐ་མར་སྡོམ་པ་གཏོང་བའི་ཚུལ། །སྡེ་པ་ཐམས་ཅད་མི་
མཚུངས་པས། །གཅིག་གིས་བཀག་པ་གཅིག་ལ་གནང་། །གལ་ཏེ་སྡེ་པ་གཅིག་བདེན་གྱི།།
དེ་ལས་གཞན་པ་བརྫུན་ཡིན་ན། །རྒྱལ་པོ་ཀྲི་ཀྲིའི་རྨི་ལམ་ལྟར། །སྡེ་པ་ཐམས་ཅད་བདེན་
པ
པར་གསུངས། །འདི་དོན་རྒྱས་པར་སྡེ་པ་ནི། །ཐ་དད་བཀླག་པའི་འཁོར་ལོ་དང་། །འདུལ་
འདུལ་བ་འོད་ལྡན་ལ་སོགས་ལྟོས། །སྡེ་པ་ཀུན་གྱི་བསླབ་པ་ཡང་། །ཤེས་ན་གཅིག་ཏུ་
འགྱུར་ཞེ་ན། །ཤེས་ཀྱང་ཕལ་ཆེར་ཐ་དད་ཡིན། །དཔེར་ན་ཐམས་ཅད་ཡོད་སྨྲ་ཡི། །མདོ་སྡེ་
ལེགས་སྦྱར་སྐད་དུ་ཡོད། །གནས་བརྟན་པ་དག་ལེགས་སྦྱར་གྱིས། །མདོ་སྡེ་བཏོན་ན་ལྟུང་
བར་བྱེད། །ཐམས་ཅད་ཡོད་སྨྲ་རང་ཉིད་ཀྱི། །གསོལ་བཞིའི་ཆོ་གས་སྡོམ་པ་སྐྱེ། །དེ་ཡི་ཆོ་
ག་བཞིན་བྱས་ན། །སྡེ་པ་གཞན་གྱི་དགེ་སློང་འཇིག །ཐམས་ཅད་ཡོད་སྨྲ་སྨིན་མའི་སྤུ། །
བཞར་ན་ལྟུང་ཡིན་སྡེ་པ་འགའ། །མ་བཞར་ན་ནི་ལྟུང་བར་འདོད། །ལ་ལ་བུ་རམ་ཕྱི་དྲོ་
འགོག །ཁ་ཅིག་ལྟུང་བ་མེད་ཅེས་ཟེར། །ལ་ལ་བྱིན་ལེན་ལག་པ་བཀན། །ལ་ལ་དེ་ལས་པ
z
-16



སྡོམ་གསུམ་རབ་དབྱེ།
གཞན་དུ་བྱེད། །འགའ་ཞིག་ལྷུང་བཟེད་བྱིན་ལེན་བྱེད། །ལ་ལ་ལྷུང་བཟེད་བྱིན་ལེན་
འགོག །ཁ་ཅིག་མིར་ཆགས་བསད་པ་ལ། །ཕམ་པ་ལ་ལ་ཕམ་པ་མེད། །ལ་ལའི་སོ་སོར་
ཐར་པ་ལ། །གླེང་གཞིའི་ཚིགས་བཅད་གཅིག་ལས་མེད། །ལ་ལའི་རིང་ཐུང་གཞན་དུ་ཡོད།།
མདོར་ན་ཕམ་པ་བཞི་པོ་ལས། །བརྩམས་ཏེ་བསླབ་པར་བྱ་བ་ཀུན། །སྡེ་པ་ཐམས་ཅད་མི་
མཐུན་པས། །གང་གི་བཀག་ལ་གང་གི་གནང་། །དཔེར་ན་བུ་རམ་ཕྱི་དྲོའི་ཟས། །ཡེ་གནང་
ཡིན་ན་སྡེ་པ་གཞན། །ལྟུང་བ་དག་དང་བཅས་པར་འགྱུར། །ཡེ་བཀག་ཡིན་ན་ཡོད་སྨྲ་ཡི།།
དགེ་སློང་ལྟུང་བ་ཅན་དུ་འགྱུར། །བྱིན་ལེན་མ་བྱས་ཟ་བ་ཡི། །ལྟ་བ་མི་སྐྱ་ལ་འབྱུང་ན། །མི་
སྐྱའང་དགེ་སློང་ཉིད་འགྱུར་བས། །མི་སྐྱས་བྱིན་ལེན་བྱས་ན་ཡང་། །དགེ་སློང་གིས་ནི་དགེ་
སློང་ལ། །བྱིན་ལེན་བྱས་པ་ཇི་བཞིན་དུ། །བཟའ་བར་རུང་བར་མི་འགྱུར་རོ། །དེ་བཞིན་
ཀུན་ལ་སྦྱར་བར་གྱིས། ཁ་ཅིག་རབ་ཏུ་བྱུང་བ་ལ། །ལྟུང་བ་ཇི་སྙེད་འབྱུང་བ་དེ། ཁྱིམ་པཔ་
ནས་ནི་དམྱལ་བའི་བར། །དུད་འགྲོ་ལ་སོགས་ཐམས་ཅད་ལ། །ལྟུང་བ་མཚུངས་པར་
འབྱུང་ཞེས་ཟེར། །འདི་ནི་སངས་རྒྱས་དགོངས་པ་མིན། །ཅི་ཕྱིར་ཞེ་ན་ལྟུང་བ་དེ། །བཅས་
པ་ཕན་ཆད་འབྱུང་མོད་ཀྱི། །མ་བཅས་པ་ལ་ལྟུང་། །མ་བཅས་པ་ལ་ལྟུང་མེད་ཕྱིར། །དེས་ན་ཐུབ་པས་ལས་དང་
པོས། །ཉེས་པ་བྱས་ཀྱང་ལྟུང་མེད་གསུངས། །དེ་ལྟ་མིན་པར་ཐམས་ཅད་ལ། །གལ་ཏེ་
ལྟུང་བ་ཀུན་འབྱུང་ན། །འགྲོ་ཀུན་ལྟུང་བ་དང་བཅས་པས། །ཐར་པ་ཐོབ་པ་ལྟ་ཅི་སྨོས། །
མཐོ་རིས་ཀྱང་ནི་འབྱུང་རེ་སྐན། །ཉན་ཐོས་རྣམ་གསུམ་དག་པའི་ཤ །བཟའ་རུང་གལ་ཏེ་
མི་ཟ་ན། །ལྷས་བྱིན་གྱི་ནི་བརྟུལ་ཞུགས་འགྱུར། །ཐེག་པ་ཆེ་ལས་ཤ་རྣམས་བཀག །ཟོས་
ན་ངན་འགྲོའི་རྒྱུ་རུ་གསུངས། །དེ་བཞིན་ཕ་རོལ་ཕྱིན་པ་དང་། །གསང་སྔགས་ཀྱི་ནི་ལྟུང་བ་
ལ། །གནང་བཀག་འགའ་ཞིག་ཐ་དད་ཡོད། །དེ་འདྲའི་འགལ་བ་ལྟག་སྤྱོད་ལ། །ཡེ་བཀག་
ཡེ་གནང་ཇི་ལྟར་བརྩི། །དེས་ན་ཡེ་བཀག་ཡེ་གནང་གི །རྣམ་གཞག་ཕྱོགས་གཅིག་བྱར་མི་
-17



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དུ་འདུ་རུང༌། །དཔེར་ན་པད་མོའི་སོ་ནམ་ལ། །རྟག་ཏུ་འདམ་དང་ལྡན་ལྗིན་དགོས། །ཤུ་དག་
སོགས་ཀྱིས་བསྐོར་ན་སྐྱེ། །མེ་ཏོག་གཞན་ལ་དེ་མི་དགོས། །སྐམ་ས་དགྲ། །
སྐམ་སར་སྐྱེ་ལ་རློན་པ་དགྲ། །གྲང་སར་དྲོ་བའི་རྫས་མི་སྨིན། །དྲོ་སར་བསིལ་བ་འཐད་མ་
ཡིན། །དེས་ན་བྱ་བ་གང་ཅིའང་རུང་། །རང་རང་ལུགས་བཞིན་བྱས་ན་འགྲུབ། །དེ་ལས་
བཟློག་པའི་ལུགས་ བྱས་ན། །མི་འགྲུབ་གྲུབ་ཀྱང་བཟང་པོ་དཀའ། །དེ་བཞིན་གནང་
བཀག་ཐམས་ཅད་ ཀྱང་། །རང་ རང་ལུགས་བཞིན་བྱས་ན་འགྲུབ། །གལ་ཏེ་སྡོམ་པ་མ་
བླངས་ན། །ལྟུང་བའི་ཐ་སྙད་མི་ཐོབ་ཀྱང་། །རབ་ཏུ་བྱུང་ལ་བཅས་པ་ཡི། །སྡིག་པ་ཁྱིམ་པ་
ལ་ཡང་འབྱུང་། །དེ་ལྟ་མིན་ན་རབ་བྱུང་ལ། །ཆེད་དུ་བྱས་ནས་སྡིག་བསྒོ་ན། །ཐུབ་པས་
རབ་ཏུ་བྱུང་བ་ལ། །སྙིང་ནད་བྱས་པར་འགྱུར་ཞེས་ཟེར། །འདི་འདྲའི་རིགས་པ་གཟུ་
ལུམས་ཡིན། །འོ་ན་ཞིང་ཡོད་རྣམས་ལ་ཡང་། །སེར་བ་ལ་སོགས་འབྱུང་འགྱུར་གྱི། །ཞིང་
མེད་རྣམས་ལ་མི་འབྱུང་བས། །ཞིང་བཟང་བྱིན་པའང་སྙིང་ནད་འགྱུར། །དེས་ན་ཞིང་ལ་
དགྲ་ཡོད་ཀྱང་། །ལོ་ཏོག་འབྱུང་བའི་ཕན་ཡོན་ཡོད། །དེ་བཞིན་རབ་ཏུ་བྱུང་བ་ལ། །ལྟུང་བ་
སྲིད་མོད་ཕན་ཡོན་ཆེ། །དཔེར་ན་སྤྲང་པོ་སེར་བ་སོགས། །མི་འཇིགས་མོད་ཀྱི་ལོ་ཐོག་
མེད། །དེ་བཞིན་ཁྱིམ་པ་རྣམས་ལ་ཡང་། །ལྟུང་བ་མེད་མོད་དགེ་མི་འབྱུང་། །དེས་ན་མདོ་
དང་བསྟན་བཅོས་ལས། །རང་བཞིན་ཁ་ན་མ་ཐོ་དང་། །བཅས་པའི་ཁ་ན་མ་ཐོ་བ། །རྣམ་
པ་གཉིས་སུ་བསྡུས་ཏེ་གསུངས། །རང་བཞིན་ཁ་ན་མ་ཐོ་བ། །སེམས་ཅན་ཀུན་ལ་སྡིག་
པར་འགྱུར། །བཅས་པའི་ཁ་ན་མ་ཐོ་བ། །བཅས་པ་ཕྱིན་ཆད་ལྟུང་བར་འགྱུར། །དེ་ལྟ་མིན་
པར་མ་བཅས་ཀྱང་། །ཅི་ནས་སྡིག་པར་འགྱུར་ན་ནི། །རྒྱལ་བ་རིགས་ལྔ་ལ་སོགས་པ། །
ལོངས་སྤྱོད་རྫོགས་པའི་སྐུ་རྣམས་དང་། །ཉེ་བའི་སྲས་བརྒྱད་ལ་སོགས་པ། །བྱང་ཆུབ་
སེམས་དཔའ་ཕལ་ཆེར་ཡང་། །དབུ་སྐྲ་རིང་ཞིང་རྒྱན་དང་བཅས། ཁ་དོག་སྣ་ཚོགས་ན་
-18



སྡོམ་གསུམ་རབ་དབྱེ།
བཟའ་
འ་ཅན། །ཕྱག་མཚན་སྣ་ཚོགས་འཛིན་པ་རྣམས། །ཡེ་བཀག་པ་ལ་སྤྱོད་པའི་ཕྱིར། །
གཤིས་ཀྱི་མི་དགེ་ཅན་དུ་འགྱུར། །རྣལ་འབྱོར་དབང་ཕྱུག་བིརྱ་པ། །ཏི་ལོ་ནཱ་རོ་ལ་སོགས་
པ། །དགེ་སློང་བརྟུལ་ཞུགས་བོར་བ་ཡི། །གྲུབ་ཐོབ་རྣམས་ཀྱང་སྡིག་ཅན་འགྱུར། །
ཙནྡན་སྤོས་ཀྱི་ངད་ལྡན་པའི། །དགེ་སློང་ཇི་སྙེད་ཐམས་ཅད་ཀྱང་། །རྒྱན་དང་བཅས་ཤིང་
གོས་དཀར་བ། །དེ་དག་ཀྱང་ནི་སྡིག་ཅན་འགྱུར། །གཤིས་ཀྱི་མི་དགེ་སྤྱོད་ཕྱིར་རོ། །དགེ་
བསྙེན་དགེ་ཚུལ་སྡོམ་བརྩོན་ལའང་། །སྡིག་མེད་སྲིད་པར་མི་འགྱུར་ཏེ། །དེ་དག་ལ་ཡང་
དགེ་སློང་གི །ལྟུང་བ་ཐམས་ཅད་འབྱུང་ཕྱིར་རོ། །འདི་འདྲ་གང་དག་སུ་ཟེར་བ། །དེ་ཡིས་
རང་གི་རྩ་བ་དང་། །བརྒྱུད་པའི་བླ་མར་གང་གྱུར་པ། ཁྱིམ་པའམ་ནི་དགེ་བསྙེན་ནམ། །
རྣལ་འབྱོར་པ་རུ་གང་བཞུགས་པ། །དེ་དག་ཐམས་ཅད་སྨད་པ་སྟེ། །གཤིས་ཀྱི་མི་དགེ་
མཛད་ཕྱིར་དང་། །ལྟུང་བ་ཐམས་ཅད་སྤྱོད་ཕྱིར་རོ། །དེས་ན་མདོ་ལས་བརྟུལ་ཞུགས་ལ། །
དགེ་སྡིག་གཉིས་ཀ་མེད་པར་གསུངས། །ཞིང་གི་གྲབ་བཞིན་ཚུལ་ཁྲིམས་ལ། །གུས་པའི་
རྒྱུ་རུ་གསུངས་པར་ཟད། །དེས་ན་འདོད་པས་དབེན་པ་དང་། །སྡིག་ཏོ་མི་དགེའི་ཆོས་ཀྱིས་
ནི། །དབེན་པ་ཞེས་བྱ་རྣམ་གཉིས་གསུངས། །ཐུབ་པའི་དགོངས་པ་ཇི་བཞིན་ཟུང་། །བུ་མོ་
གསེར་མཆོག་འོད་པལ་གྱིས། །བློ་གྲོས་ཆེན་པོ་འཇམ་དཔལ་ལ། །རབ་ཏུ་འབྱུང་བར་ཞུས་
པ་འི་ཚེ། །ལུས་ཀྱི་རབ་བྱུང་བཀག་ནས་ཀྱང་། །སེམས་ཀྱི་རབ་བྱུང་ཐོབ་པར་མཛད། །
གལ་ཏེ་གཤིས་ལ་དགེ་ཡོད་ན། །ལུས་ལ་ངུར་སྨིག་ཅིས་མི་བསྐོན། །དཀོན་མཆོག་
བརྩེགས་པའི་མདོ་སྡེ་ལས། །དད་ཟས་ཟ་བའི་ཉེས་མཐོང་ནས། །དགེ་སློང་ལྔ་བརྒྱས་སྡོམ་
པ་ཕུལ། །དེ་ལ་ཐུབ་པས་ལེགས་ཞེས་གསུངས། །འཕགས་པ་བྱམས་པའི་བསྟན་པ་ལ། །
འདུས་པ་དང་པོར་དེ་ལུང་བསྟན། །དེས་ན་སྡོམ་པ་དགེ་བ་ཡིན། །ཆ་ལུགས་ཙམ་ལ་དགེ་བ་
མེད། །སྡོམ་པ་མེད་པའི་ཆ་ལུགས་ཀུན། །མདོ་དང་བསྟན་བཅོས་རྣམས་ལས་བཀག །།
-19



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གཤིས་ལ་དགེ་བ་ཡོད་ན་ནི། །སྡོམ་པ་མེད་ཀྱང་རབ་བྱུང་གི །ཆ་ལུགས་ཙམ་རེ་ཅིས་མི་
བཟུང་། །འདི་འདྲའི་ཆོས་ལུགས་བསྟན་པ་མིན། །དེ་ལ་ཁ་ཅིག་འདི་སྐད་དུ། །གལ་ཏེ་
གཤིས་ལ་དགེ་བ་དང་། །སྡིག་པ་གཉི་ག་མེད་པ་ལ། །ཐུབ་པས་ལྟུང་བ་འཆའ་ན་ནི། །
བདེ་སྡུག་ཀུན་གྱི་བྱེད་པ་པོ། །སངས་རྒྱས་ཡིན་པར་འགྱུར་ཞེ་ན། །འདི་ཡི་ལན་ལ་རྣམ་
གཉིས་ལས། །མགོ་བསྒྲེའི་ལན་ནི་འདི་ལྟར་ཡིན། །གཤིས་ལ་དགེ་སྡིག་ཡོད་ན་ནི། ཁྱེད་
ཀྱང་མུ་སྟེགས་འགའ་ཞིག་ལྟར། །ངོ་བོ་ཉིད་རྒྱུར་སྨྲ་བར་འགྱུར། །གཉིས་པ་དངོས་པོའི་
ལན་ལ་ནི། །གཤིས་ལ་དགེ་དང་སྡིག་མེད་ཀྱང་། །བདེ་སྡུག་ལས་ཀྱིས་བྱས་པ་ཡིན། །
ལས་ཀྱི་བྱེད་པོ་སེམས་ཉིད་ཡིན། །སེམས་ནི་དགེ་དང་མི་དགེ་བའི། །སྟོབས་ཀྱིས་ལས་ལ་
བཟང་ངན་འབྱུང་། །བཟང་ངན་དེ་ལས་བདེ་སྡུག་འབྱུང་། །དེ་དག་བླང་དོར་བྱེད་པ་ཡི། །
ཐབས་ནི་སྡོམ་པའི་ཚུལ་ཁྲིམས་ཡིན། །བརྟུལ་ཞུགས་ཚུལ་ཁྲིམས་བསྲུང་བའི་ཐབས། །
དེ་ལ་གང་ལ་གང་དགོས་པའི། །བསླབ་པའཆའ་བའི་བྱེད་པ་པོ། །རྫོགས་པའི་སངས་རྒྱས་
ཉག་གཅིག་ཡིན། །དེས་ནབསམ་པའི་ཁྱད་པར་གྱིས། །གཉེན་པོའི་བྱེ་བྲག་དུ་མ་ཡོད། །དེ་
ཡི་ཐབས་སུ་བརྟུལ་ཞུགས་དང་། །འདུལ་བའི་བཅས་པ་མི་འདྲ་བ། །མཛད་པའི་རྒྱུ་མཚན་
དེ་ལྟར་ཡིན། །དེས་ན་བདེ་དང་སྡུག་བསྔལ་གྱི། །བྱེད་པོ་སངས་རྒྱས་མ་ཡིན་ཡང་། །
བསླབ་པ་འཆའ་དང་སྔགས་སྦྱོར་བའི། །བྱེད་པོ་སངས་རྒྱས་ཡིན་པར་གསུངས། །
སྦུ་གུ་ཅན་དང་གོང་བ་ཅན། །རྟ་ལ་ཞོན་པ་ལ་སོགས་དང་། །ལག་ཉ་དང་ནི་
ནུབ་ཚངས་སོགས། །འདུལ་བའི་སྤྱོད་པ་མ་ཡིན་པ། །བྱས་པ་ཀུན་ལ་གནོང་པ་ཡི། །ཚུལ་
གྱིས་བཤགས་པ་ལེགས་པར་བྱ། །དེ་དག་ལྟུང་བ་མེད་དོ་ཞེས། །སྨྲ་ན་བསྟན་ལ་གནོད་པ་
ཡིན། །རབ་ཏུ་བྱུང་བ་འབབ་པ་དང་། །ཕན་ཚུན་རྩོད་པ་བྱེད་པ་དང་། །དམ་ཆོས་ཉོ་ཚོང་
བྱེད་པ་དང༌། །དགེ་སྦྱོང་ཕྱི་དྲོ་ཟ་བ་དང་། །ཆང་འཐུང་བ་ལ་སོགས་པ་དང༌། །ཆོས་གོས་
-20



སྡོམ་གསུམ་རབ་དབྱེ།
་ལྷུང་བཟེད་མེད་པ་སོགས། །ཆོས་དང་འགལ་བའི་སྤྱོད་པ་ཀུན། །ལྟུང་བ་མེད་ཅེས་སྒྲོགས་
པ་དང་། །བླ་མའི་ཞབས་ཏོག་ཡིན་པ་དང་། །སངས་རྒྱས་བསྟན་ལ་ཕན་པ་སོགས། །སྨྲ་ན་
བསྟན་པ་སྤྱི་ལ་གནོད། །རང་གིས་བསྒྲུབ་པར་མ་ནུས་པའམ། །ལས་ངན་ཡིན་ཞེས་སྨྲ་ན་
ནི། །རང་ལ་གནོད་ཀྱི་བསྟན་ལ་མིན། །གལ་ཏེ་སྐྱེ་བ་སྔ་མ་ཡི། །ལས་ངན་སྨིན་པའི་ཤུགས་
ཉིད་ལས། །ཆོས་དང་འགལ་བའི་སྤྱོད་པ་ཀུན། །དབང་མེད་བྱ་དགོས་བྱུང་ན་ཡང་། །འདི་
ནི་ཆོས་མིན་འདུལ་བ་མིན། །སངས་རྒྱས་བསྟན་པ་མིན་ནོ་ཞེས། །གནོང་བའི་ཚུལ་གྱིས་
ལེགས་པར་བཤགས། །འདི་དག་ཆོས་དང་མི་འགལ་ཞིང་། །སངས་རྒྱས་བསྟན་པ་ཡིན་ནོ་
ཞེས། །སྨྲ་ན་སངས་རྒྱས་བསྟན་ལ་གནོད། །དེས་ན་བསྟན་པའི་སྒོར་ཞུགས་པས། །སངས་
རྒྱས་བསྟན་ལ་མ་ཕན་ཡང་། །རྣམ་པ་ཀུན་ཏུ་གནོད་མི་བྱ། །མདོ་བསྐུལ་ལ་སོགས་བྱ་བ་
ཀུན། །འདུལ་བའི་གཞུང་དང་མཐུན་པར་གྱིས། །མདོ་བསྐུལ་རིང་མོ་ཞེས་བྱ་བ། །དཀའ་
ལ་ནོར་བ་བྱེད་པ་མཐོང་། །མདོ་རྒྱུད་ཀུན་ལས་འདི་མ་གསུངས། །འདི་འདྲའི་རིགས་ཀྱི་
ཆོས་འཕེལ་ན། །བསྟན་པའི་རྩ་བ་ནུབ་པར་འགྱུར། །སངས་རྒྱས་གསུངས་པའི་ཆོ་ག་ག་ཀུན།།
སླ་བར་གྱུར་ཀྱང་མི་བྱེད་ལ། །སངས་རྒྱས་ཀྱིས་ནི་མ་གསུངས་ན། །དཀའ་ཡང་འབད་ནས་
བྱེད་པ་མཚར། །སངས་རྒྱས་གསུང་དང་མི་མཐུན་ཡང་། །འདི་འདྲ་བདེན་པར་འདོད་ན་
ནི། །ལག་ལེན་ཕྱིན་ཅི་ལོག་གཞན་ཡང་། །འཁྲུལ་ཞེས་བརྗོད་པར་མི་ནུས་ཏེ། །ལུང་དང་
འགལ་བའི་ཆོས་ཡིན་པར། །རང་བཟོར་ཐམས་ཅད་མཚུངས་པ་ལ། །འགའ་ཞིག་བདེན་
བ
ལ་འགའ་ཞིག་ནི། །བརྫུན་པ་ཡིན་ཞེས་དཔྱད་མི་རུང་། །མུ་སྟེགས་ལ་སོགས་ཆོས་ལོག་
ཀྱང་། །སུན་དབྱུང་བར་ནི་མི་ནུས་ཏེ། །ལུང་རིགས་མེད་པར་མཚུངས་པ་ལ། །བདེན་རྫུན་
དབྱེ་བ་ནུས་མ་ཡིན། །
ལ་ལ་རྫོགས་པའི་སངས་རྒྱས་ཀྱི། །གསུང་རབ་ཚིག་དོན་ཟབ་མོ་དང༌། །གྲུབ་
-21



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཐོབ་རྣམས་དང་མཁས་རྣམས་ཀྱིས། །ཤིན་ཏུ་ལེགས་པར་བཤད་པའི་ཆོས། །ཚིག་གི་ན་ཡ་
ཡིན་པས་ན། །དགོས་པ་མེད་པས་དོར་ཞེས་ཟེར། །ཚིག་ཀྱང་བསྒྲིག་ལེགས་མི་ཤེས་ན། །
དོན་བཟང་སྨོས་ཀྱང་ཅི་དགོས་པའི། །བླུན་པོ་རྣམས་ཀྱིས་རང་དགའི་ཚིག །མཁས་རྣམས་
བཞད་གད་བསྐྱེད་པ་ཡི། །འབྲེལ་མེད་སྣ་ཚོགས་བྲིས་པ་ལ། །བསྟན་བཅོས་ཡིན་ཞེས་ཉན་
བཤད་བྱེད། །བླུན་པོ་དགའ་བ་བསྐྱེད་ནུས་ཀྱི། །མཁས་རྣམས་དགའ་བ་བསྐྱེད་མི་ནུས། །
དུས་དང་བློ་གྲོས་གྲོན་དུ་འགྱུར། །ཀྱེ་མ་སངས་རྒྱས་བསྟན་པ་ནི། །འདི་ལྟར་གྱུར་པ་ད་
གཟོད་གོ །དེས་ན་སངས་རྒྱས་གསུང་རབ་དང་། །མཁས་པ་རྣམས་ཀྱི་བསྟན་བཅོས་ཀྱི། །
ཚིག་དོན་ལ་ནི་བྱིན་རླབས་ཡོད། །འདི་འདྲ་ཉན་བཤད་བྱེད་པ་ལ། །ཐོས་པ་ཞེས་ནི་བརྗོད་
པ་ཡིན། །དེ་དོན་དཔྱོད་པ་བསམ་པ་ཡིན། །ནན་ཏན་གྱིས་ནི་དེ་བསྒྲུབ་པ། །སྒོམ་པ་ཡིན་
པར་ཤེས་པར་བྱ། །ཐོས་བསམ་སྒོམ་གསུམ་དེ་ལྟར་གྱིས། །འདི་ནི་སངས་རྒྱས་བསྟན་པ་
ཡིན། །སོ་སོར་ཐར་པའི་སྡོམ་པའི་སྐབས་ཏེ་དང་པོའོ།། །།
༈ སེམས་བསྐྱེད་ལ་ནི་ཉན་ཐོས་དང་། །ཐེག་པ་ཆེན་པོའི་ལུགས་གཉིས་ཡོད། །
ཉན་ཐོས་རྣམས་ལ་སེམས་བསྐྱེད་གསུམ། །དགྲ་བཅོམ་རང་རྒྱལ་སངས་རྒྱས་སོ། །ཉན་
ཐོས་ བསྟན་པ་ནུབ་པས་ན། །དེ་ཡི་ཆོ་ག་སྤྱོད་པ་ཉུང་། །
ཐེག་པ་ཆེན་པོའི་སེམས་བསྐྱེད་ལ། །དབུ་མ་སེམས་ཙམ་རྣམ་པ་གཉིས། །དེ་
གཉིས་ལྟ་བ་ཐ་དད་པས། །ཆོ་ག་ཡང་ནི་ཐ་དད་ཡིན། །ལྟུང་བ་དང་ནི་ཕྱིར་བཅོས་དང་། །
བསླབ་པར་བྱ་བའང་སོ་སོར་ཡོད། །སེམས་ཙམ་པ་ཡི་སེམས་བསྐྱེད་འདི། །བོད་ན་བྱེད་པ་
མང་མོད་ཀྱི། །དེ་ནི་སུ་ཡང་རུང་བ་ཡི། །གང་ཟག་རྣམས་ལ་བྱར་མི་རུང༌། །ལ་ལ་སྐྱེ་བོ་
འགའ་ཞིག་གི །རྨི་ལམ་གྱི་ནི་རྗེས་འབྲངས་ནས། །སེམས་ཅན་ཀུན་ལ་སེམས་སྐྱེད་བྱེད། །
རྨི་ལམ་བདུད་ཀྱི་མིན་ན་རུང་། །བྱང་ཆུབ་སེམས་དཔའི་ས་དང་ནི། །མར་མེ་མཛད་ཀྱིས་
-22



སྡོམ་གསུམ་རབ་དབྱེ།
བབཀག་ཕྱིར་དང་། །ཆོ་ག་ལས་ཀྱང་གསལ་བའི་ཕྱིར། །ལུགས་དེ་སངས་རྒྱས་བསྟན་པ་
མིན། ཁ་ཅིག་བླུན་པོ་སྡིག་པ་ཅན། །ཡིན་ཡང་དེར་འཚོགས་ཐམས་ཅད་ནི། །སོ་སོར་ཐར་
པའི་སྡོམ་པ་ཅན། །བྱང་ཆུབ་སེམས་དཔའི་སྡེ་སྣོད་ལ། །མཁས་པ་ཤ་སྟག་ཡིན་ནོ་ལོ། །
འདི་འདྲའི་ཚིག་ལའང་བདེན་འཛིན་ཡོད། །སེམས་ཡོད་རྣམས་ཀྱིས་འདི་ལ་དཔྱོད། །གལ་
ཏེ་འདི་འདྲའི་ཚིག་བདེན་ན། །དེ་ལས་མི་བདེན་གཞན་ཅི་ཡོད། །དེས་ན་ཆོས་ཀྱི་རྗེས་
འབྲངས་པའི། །མཁས་པ་རྣམས་ཀྱིས་ལུགས་འདི་སྤོངས། །དབུ་མའི་ལུགས་ཀྱི་སེམས་
བསྐྱེད་འདི། །སེམས་ཅན་ཀུན་གྱིས་ལེགས་ཐོབ་ན། །རྫོགས་སངས་རྒྱས་ཀྱི་རྒྱུར་འགྱུར་
ཞེས། །མདོ་དང་བསྟན་བཅོས་རྣམས་ལས་གསུངས། །དེ་ཡང་སྡོང་པོ་བཀོད་པ་དང་། །
བསྐལ་བཟང་ནམ་མཁའི་སྙིང་པོ་དང་། །དཀོན་བརྩེགས་རྒྱལ་པོ་གདམས་པ་ཡི། །མདོ་སྡེ་
ལ་སོགས་རྣམས་སུ་ལྟོས། །འཕགས་པ་ཀླུ་སྒྲུབ་ཀྱིས་མཛད་དང༌། །རྒྱལ་སྲས་ཞི་བ་ལྷས་
མཛད་པའི། །བསྟན་བཅོས་ལ་སོགས་རྣམས་ལས་གསུངས། །ཇི་ལྟར་འབྲས་ཀྱི་ས་བོན་
ནི། །གྲང་བའི་ཡུལ་དུ་མི་སྐྱེ་བ། །དེ་བཞིན་སེམས་ཙམ་པ་ཡི་ཡང་། །སེམས་བསྐྱེད་སྡིག་
ཅན་ལ་མི་སྐྱེ། །ཇི་ལྟར་ནས་ཀྱི་ས་བོན་ནི། །གྲང་དྲོ་གང་དུའང་སྐྱེ་བ་ལྟར། །དེ་བཞིན་དབུ་
མའི་སེམས་བསྐྱེད་ཀྱང་། །སྡིག་པ་ཡོད་མེད་ཀུན་ལ་སྐྱེ། །གལ་ཏེ་མདོ་ལས་བཤད་པ་ཡི། །
གཞུང་དེ་སེམས་ཙམ་པ་ཡི་ཡང་། །སེམས་བསྐྱེད་ལུང་དུ་ཅི་འགལ་ཞེས། །སྙམ་ན་དེ་ནི་
འཁྲུལ་པ་ཡིན། །རྒྱལ་བ་ཕན་བཞེད་ཉིན་གཅིག་གི །སྲོག་གཅོད་སྡོམ་པ་བླངས་པ་ལ། །
བྱང་ཆུབ་སེམས་དཔའི་སེམས་བསྐྱེད་མཛད། །དེ་ནི་སོ་སོར་ཐར་པ་མིན། །དེ་ལ་སོགས་
པའི་འཐད་པ་རྣམས། །དབུ་མའི་ལུགས་ལ་འཐད་མོད་ཀྱི། །སེམས་ཙམ་པ་ཡི་ལུགས་འ
མིན། །དེས་ན་སེམས་ཙམ་པ་ཡི་ལུགས། །གལ་ཏེ་སེམས་བསྐྱེད་དེ་འདོད་ན། །ཐོག་མར་
སོ་སོར་ཐར་པ་ལོང་། །བྱང་ཆུབ་སེམས་དཔའི་སྡེ་སྣོད་སློབས། །དད་ཅིང་བསྒྲུབ་པར་ནུས་ལ་
-23



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པགྱུར་ན། །ཕྱི་ནས་སེམས་བསྐྱེད་སྡོམ་པ་ལོང་། །ཅི་སྟེ་སེམས་ཅན་ཐམས་ཅད་ལ། །སངས་
རྒྱས་ས་བོན་འཇོག་འདོད་ན། །ཆོ་ག་འཁྲུལ་པ་མེད་པ་ཡི། །དབུ་མ་པ་ཡི་གཞུང་བཞིན་
གྱིས། །
དོན་དམ་སེམས་བསྐྱེད་ཅེས་བྱ་བ། །བསྒོམས་པའི་སྟོབས་ཀྱིས་སྐྱེ་མོད་ཀྱི། །
ཆོ་གའི་སྒོ་ནས་འདི་མི་སྐྱེ། །གལ་ཏེ་ཆོ་གས་སྐྱེ་ན་ནི། །བརྡ་ལས་བྱུང་བའི་སེམས་བསྐྱེད་
འགྱུར། །འདི་ནི་དོན་དམ་ཆོས་ཉིད་ཀྱིས། །ཐོབ་པ་ཞེས་བྱའི་སེམས་བསྐྱེད་ཡིན། །འདི་ལ་
སྦྱོར་དངོས་རྗེས་གསུམ་གྱི། །ཆོ་ག་རྒྱལ་བས་གསུངས་པ་མེད། །མཁས་པ་ཐམས་ཅད་འདི་
མི་མཛད། །མཛད་ཀྱང་ཆོ་གར་མི་འགྱུར་རོ། །དེས་ན་འདི་འདྲའི་རིགས་ཅན་ཀུན། །
སངས་རྒྱས་བསྟན་པའི་གཟུགས་བརྙན་ཡིན། །དཔེར་ན་ཆུ་ལུད་ས་བོན་སོགས། །སོ་ནམ་
ཞིང་པས་བྱར་ནུས་ཀྱི། །མྱུ་གུ་སྡོང་བུ་སྙེ་མ་སོགས། །ཞིང་ལས་འབྱུང་གི་མི་ལས་མིན། །དེ་
བཞིན་ཀུན་རྫོབ་བྱང་ཆུབ་སེམས། །ཆོ་གའི་སྒོ་ནས་བསྐྱེད་ནུས་ཀྱི། །དོན་དམ་བྱང་ཆུབ་
སེམས་དང་ནི། །ཟག་པ་མེད་པའི་སྡོམ་པ་དང་། །བསམ་གཏན་གྱི་ནི་སྡོམ་པ་སོགས། །ངང་
གིས་སྐྱེ་ཡིས་ཆོ་གས་མིན། །འདི་དག་འཐད་པ་དང་བཅས་པ། །མདོ་དང་བསྟན་བཅོས་
ཀུན་ལས་འབྱུང་། །དོན་དམ་སེམས་བསྐྱེད་བྱའོ་ཞེས། །གལ་ཏེ་བརྒྱ་ལ་གསུངས་སྲིད་ག
ཀྱང་། །དམ་བཅའ་ཡིན་གྱི་ཆོ་ག་མིན། །དཔེར་ན་སྦྱིན་པ་གཏང་བར་བྱ། །ཚུལ་ཁྲིམས་དམ་
པ་བསྲུང་བར་བྱ། །སངས་རྒྱས་ཡོན་ཏན་བསྒྲུབ་པར་བྱ། །དེ་ལ་སོགས་པ་གསུངས་པ་
ཀུན། །དམ་བཅའི་ཚིག་ཙམ་ཉིད་ཡིན་གྱི། །ཆོ་གའི་སྒོ་ནས་བསྐྱེད་པ་མིན། །ཡིན་ན་ཧ་ཅང་
ཐལ་འགྱུར་ཞིང་། །ཆོ་ག་ཡང་ནི་ཐུག་མེད་འགྱུར། །ཀྱེ་མ་འཇིག་རྟེན་བླུན་པོ་འདི། །རྒྱལ་
བས་གསུངས་པ་ཀུན་བོར་ནས། །མ་གསུངས་ནན་གྱིས་འཚང་བ་ནི། །འདི་འདྲ་ཅིར་འགྱུར་
བརྟག་དགོས་སོ། །དེ་ལྟར་སེམས་ཙམ་དབུ་མ་གཉིས། །རྣམ་གཞག་ཐ་དད་ཡོད་མོད་ཀྱི། །
-24



སྡོམ་གསུམ་རབ་དབྱེ།
འོན་ཀྱང་ཐེག་ཆེན་ཀུན་མཐུན་པར། །ལྟུང་བའི་རྣམ་གཞག་མུ་བཞི་གསུངས། །ལྟུང་མེད་
ལྟུང་དང་ལྟུང་བ་ཡི། །གཟུགས་བརྙན་ལྟུང་བ་མེད་པ་ཡི། །གཟུགས་བརྙན་ཞེས་བྱ་རྣམ་པ་
བཞི། །བསམ་པ་དག་པའི་སྦྱིན་པ་སོགས། །རྣམ་པ་ཀུན་ཏུ་ལྟུང་བ་མེད། །བསམ་པ་ངན་
པའི་སྲོག་གཅོད་སོགས། །རྣམ་པ་ཀུན་ཏུ་ལྟུང་བར་འགྱུར། །དགེ་བའི་སེམས་ཀྱིས་བསད་
པ་སོགས། །ལྟུང་བའི་གཟུགས་བརྙན་ཡིན་ཞེས་གསུངས། །གཞན་ལ་གནོད་ན་བརྫུན་
མིན་ཡང་། །ལྟུང་བ་མེད་པའི་གཟུགས་བརྙན་ཡིན། །མདོར་ན་སེམས་ཀྱི་འཕེན་པ་ལས། །
གཞན་པའི་དགེ་སྡིག་ཡོད་མ་ཡིན། །འཕགས་པ་ལྷ་ཡིས་བཞི་བརྒྱ་པར། །བསམ་པས་བྱང་
ཆུབ་སེམས་དཔའ་ཡི། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ།།
གང་ང་ཕྱིར་སེམས་དེ་གཙོ་བའི་ཕྱིར། །ཞེས་གསུངས་མདོ་རྒྱུད་གཞན་ལས་ཀྱང་། །དགེ་སྡིག་
རྣམ་གཞག་དེ་ལྟར་གསུངས། །
བྱང་ཆུབ་སེམས་ཀྱི་བསླབ་པ་ལ། །བདག་གཞན་མཉམ་བརྗེ་གཉིས་སུ་
གསུངས། །ཁ་ཅིག་བརྗེ་བའི་བྱང་ཆུབ་སེམས། །བསྒོམ་དུ་མི་རུང་ཞེས་སུ་སྨྲ། །དེ་ཡི་རྒྱུ་
མཚན་འདི་སྐད་ལོ། །བདག་བདེ་གཞན་ལ་བྱིན་ནས་ནི། །གཞན་སྡུག་བདག་གིས་བླངས་
གྱུར་ན། །སྨོན་ལམ་མཐའ་ནི་བཙན་པའི་ཕྱིར། །བདག་ནི་རྟག་ཏུ་སྡུག་བསྔལ་འགྱུར། །
དེས་ན་འདི་འདྲའི་བྱང་ཆུབ་སེམས། །བསྒོམ་པ་དེ་དག་ཐབས་མི་མཁས། །ནོར་བ་ཆེན་
པོའི་ཆོས་ཡིན་ལོ། །དེ་དོན་འདི་ལྟར་བསམ་པར་བྱ། །བདག་གཞན་བརྗེ་བའི་བྱང་ཆུབ་
སེམས། །དགེ་བ་ཡིན་ནམ་སྡིག་ཡིན་བརྟག །གལ་ཏེ་དགེ་བ་ཡིན་ན་ནི། །དེ་ལས་སྡུག་
བསྔལ་འབྱུང་བ་འགལ། །སྡིག་པ་ཡིན་ན་དུག་གསུམ་གྱིས། །བསྐྱེད་པའི་ལས་སུ་ཐལ་
བར་འགྱུར། །བརྗེ་བ་དུག་གསུམ་མ་ཡིན་པས། །དེ་ལས་སྡུག་བསྔལ་ག་ལ་འབྱུང་། །བྱང་
ཆུབ་སེམས་དཔའི་བློ་སྦྱོང་བའི། །སྨོན་ལམ་འགའ་ཞིག་མཐའ་མི་བཙན། །གལ་ཏེ་བཙན་
-25



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ན་མཛའ་བོའི་བུ། །རྒྱུན་དུ་ཀླད་ནད་ཆེན་པོར་འགྱུར། །དུས་གསུམ་སངས་རྒྱས་ཐམས་ཅད་
ཀྱང་། །བདག་གཞན་བརྗེ་བ་བསྒོམ་པའི་ཕྱིར། །རྒྱུན་དུ་སྡུག་བསྔལ་ཐོབ་པར་འགྱུར། །
བརྗེས་པའི་སེམས་ཅན་དེ་དག་ཀུན། །སྡུག་བསྔལ་འབྱུང་བ་སྲིད་མི་འགྱུར། །དེས་ན་འདི་
འདྲའི་གསང་ཚིག་ནི། །བདུད་ཀྱི་ཡིན་པ་མི་ཤེས་སོ། །ཐབས་ལ་བསླུ་བའི་བདུད་ཡོད་ཅེས།།
རྒྱལ་བས་གསུངས་པའང་དྲན་པར་བྱ། །བདག་གཞན་བརྗེ་བ་སངས་རྒྱས་ཀྱི། །བསྟན་
པའི་སྙིང་པོ་ཡིན་པར་གསུངས། །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །རིན་ཆེན་ཕྲེང་བར་
འདི་སྐད་གསུངས། །བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག།
ཇི་སྲིད་སེམས་ཅན་འགའ་ཞིག་ཀྱང་། །གང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་
ཡི། །བྱང་ཆུབ་ཐོབ་ཀྱང་གནས་གྱུར་ཅིག །དེ་སྐད་བརྗོད་པའི་བསོད་ནམས་འདི། །གལ་ཏེ་
དེ་ནི་གཟུགས་ཅན་གྱུར། །གངྒཱའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར། །
འདི་ནི་བཅོམ་ལྡན་འདས་ཀྱིས་གསུངས། །གཏན་ཚིགས་ཀྱང་ནི་འདི་ལ་སྣང་། །དེ་ལ་
སོགས་པ་ལེགས་པར་གསུངས། །སྤྱོད་འཇུག་ལས་ཀྱང་འདི་སྐད་དུ། །བདག་བདེ་གཞན་
གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། །དེ་སྐད་གསུངས་པ་ལེགས་པར་བཟུང་། །མདོ་དང་བསྟན་
བཅོས་གཞན་ལས་ཀྱང་། །ཆོས་ཀྱི་སྙིང་པོར་འདི་གསུངས་སོ། །དེས་ན་བདག་གཞན་བརྗེ་
བ་ཤེས། །དེ་ནི་མྱུར་དུ་རྫོགས་འཚང་རྒྱ། །དེ་ཡི་བར་དུའང་འཇིག་རྟེན་གྱི། །ཕུན་སུམ་
ཚོགས་པ་འབྱུང་བར་གསུངས། །བྱང་ཆུབ་སེམས་ཀྱི་གནད་འཆུགས་ན། །ཆོས་གཞན་གྱིས་
ནི་འཚང་མི་རྒྱ། །སྟོང་ཉིད་ཉན་ཐོས་རྣམས་ཀྱང་བསྒོམ། །དེ་ཡི་འབྲས་བུ་འགོག་པ་ཐོབ། །
སོ་སོར་ཐར་པའི་མདོ་བཞིན་དུ། །བསྔོ་བ་ཉན་ཐོས་རྣམས་ཀྱང་བྱེད། །འདུལ་བ་ལུང་ལ་
སོགས་པ་རུ། །སྟོང་པ་ཉིད་དང་སྐྱེ་མེད་དང་། །མཁའ་དང་ལག་མཐིལ་མཉམ་པ་སོགས། །
-26



སྡོམ་གསུམ་རབ་དབྱེ།
ཆོས་ཀུན་མཉམ་ཉིད་རྟོགས་པའང་གསུངས། །བདག་གིས་བྲམ་ཟེ་འདོད་པ་ལ། ། དགའ་
བས་ཤིང་རྟ་འདི་བཏང་བས། །དངོས་པོ་ཐམས་ཅད་བཏང་ནས་ནི། །རྫོགས་པའི་བྱང་ཆུབ་
ཐོབ་པར་ཤོག །དེ་སོགས་བསྔོ་བ་མང་དུ་གསུངས། །འོན་ཀྱང་ཐབས་ལ་མཁས་པ་ཡིས།།
ཁྱད་པར་འགའ་ཞིག་མ་གསུངས་པས། །རྫོགས་པའི་སངས་རྒྱས་བསྒྲུབ་མི་ནུས། །དེ་ཕྱིར་
ཐབས་མཁས་ཤེས་རབ་ཉིད། །སངས་རྒྱས་རྒྱུ་ཡི་གཙོ་བོ་ཡིན།
སངས་རྒྱས་དགོངས་པ་མི་ཤེས་པར། །ཆོས་ལྟར་བཅོས་པས་བླུན་པོ་འགའ། །
ངོ་མཚར་བསྐྱེད་ཀྱི་མཁས་པ་རྣམས། ཁྲེལ་བར་འགྱུར་བ་འདི་འདྲ་ཡོད། །ཆང་དང་དུག་
དང་མཚོན་ཆ་དང་། །གཞན་གྱི་ལོངས་སྤྱོད་སྟེར་བ་དང་། །གསོད་སར་ཕྱུགས་མ་སྟེར་བ་
དང་། །མཆོག་གི་ནོར་ནི་མཆོག་མིན་ལ། །སྟེར་སོགས་མདོ་ལས་བཀག་པས་ན། །མ་དག་
པ་ཡི་སྦྱིན་པ་ཡིན། །ཉན་ཐོས་ཀྱི་ནི་སྡོམ་པ་ལ། །ཐེག་པ་ཆེན་པོར་འཆོས་པ་དང༌། །དེ་
བཞིན་ཐེག་ཆེན་ཉན་ཐོས་སུ། །འཆོས་པ་ཚུལ་ཁྲིམས་མ་དག་པ། །རང་ཉིད་ཚུལ་ཁྲིམས་
བསྲུང་ན་ཡང་། །ཚུལ་ཁྲིམས་ལ་ནི་མཆོག་འཛིན་ཅིང་། །གཞན་ལ་ཁྱད་གསོད་བྱེད་པ་ནི།།
མ་དག་པ་ཡི་ཚུལ་ཁྲིམས་ཡིན། །དཀོན་མཆོག་གསུམ་དང་བླ་མ་ལ། །གནོད་ཅིང་བསྟན་པ་
འཇིག་པ་ལ། ཁྲོས་ན་ལྡོག་པར་ནུས་བཞིན་དུ། །བཟོད་པ་བསྒོམས་ན་མ་དག་པའོ། །ལོག་
པའི་ཆོས་ལ་དགའ་བ་དང་། །ཐོས་བསམ་སྒོམ་གསུམ་ནོར་བ་ལ། །བརྩོན་འགྲུས་ཆེན་པོ་
བྱེད་པ་སོགས། །མ་དག་པ་ཡི་བརྩོན་འགྲུས་ཡིན། །མི་མཁས་སྟོང་ཉིད་བསྒོམ་པ་དང་། །
གནད་འཆུགས་པ་ཡི་ཐབས་ལམ་སོགས། །རྣམ་རྟོག་འགའ་ཞིག་འཇིལ་བ་དང༌། །ཏིང་
འཛིན་ཕྲ་མོ་བསྐྱེད་པའི་ཐབས། །དད་པ་ཆེན་པོས་བསྒོམས་ན་ཡང་། །ཡང་དག་ཡེ་ཤེས་མི་
སྐྱེ་བས། །མ་དག་པ་ཡི་བསྒོམ་པ་ཡིན། །སངས་རྒྱས་གསུང་དང་མི་མཐུན་པའི། །འཆད་
རྩོད་རྩོམ་ལ་མཁས་གྱུར་ཅིང་། །བྱ་བ་ཐམས་ཅད་ཤེས་གྱུར་ཀྱང་། །མ་དག་པ་ཡི་ཤེས་རབ་
-27



པ་བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཡིན། །བླ་མ་ངན་ལ་དད་པ་དང་། །ཆོས་ངན་པ་ལ་མོས་པ་དང་། །བསྒོམ་ངན་པ་ལ་དགའ་
བ་ནི། །མ་དག་པ་ཡི་དད་པ་ཡིན། །ནད་པ་དགའ་བའི་ཁ་ཟས་སྟེར། །ངན་པར་སྤྱོད་
པ་ཚར་མི་གཅོད། །དབང་བསྐུར་མེད་པར་གསང་སྔགས་སྟོན། །སྣོད་མིན་པ་ལ་ཆོས་
འཆད་སོགས། །འཕྲལ་ལ་ཕན་པ་ལྟར་སྣང་ཡང་། །ཕྱི་ནས་གནོད་པ་ཆེར་འགྱུར་བ། །སྙིང་
རྗེའི་དབང་གིས་བྱེད་ན་ཡང་། །མ་དག་པ་ཡི་སྙིང་རྗེ་ཡིན། །གདུག་པ་ཅན་ལ་བྱམས་པ་
དང་། །བུ་དང་སློབ་མ་མི་འཆོས་དང༌། །སྲུང་བའི་འཁོར་ལོ་མི་བསྒོམ་ཞིང་། ཁྲོ་བོའི་བཟླས་
འགོག་པ་སོགས། །རྒྱུད་སྡེ་ཀུན་དང་འགལ་བས་ན། །མ་དག་པ་ཡི་བྱམས་པ་ཡིན། །
མདོ་རྒྱུད་ཀུན་ལས་མ་གསུངས་ཤིང་། །རིགས་པས་བསྒྲུབ་པར་མི་ནུས་པ། །དྲོད་དང་བདེ་
བ་སྐྱེ་བ་དང་། །མི་རྟོག་ལྟར་སྣང་སྐྱེ་བ་སོགས། །ནད་གདོན་ཅུང་ཟད་སེལ་བ་དག །བླུན་
པོ་དགའ་བ་བསྐྱེད་ན་ཡང་། །མུ་སྟེགས་བྱེད་ལའང་ཡོད་པའི་ཕྱིར། །མ་དག་པ་ཡི་ཐབས་
ལམ་ཡིན། །བདག་ལྟའི་རྩ་བ་མ་ཆོད་ཅིང་། །འཁོར་འདས་གཉིས་ལ་སྨོན་པ་ཅན། །དགེ་
བ་ལ་ནི་ངོ་མཚར་བལྟ་། །ཆོས་ཀུན་སྤྲོས་བྲལ་མི་ཤེས་པས། །སངས་རྒྱས་ཉིད་དུ་བསྔོ་ན་
ཡང་། །མ་དག་པ་ཡི་སྨོན་ལམ་ཡིན། །དེ་ལ་སོགས་པ་མཐའ་ཡས་པ། །སངས་རྒྱས་གསུང་
གི་གནད་འཆུགས་པས། །དགེ་བར་བྱེད་པར་སྣང་ན་ཡང་། །མ་དག་པ་རུ་ཤེས་པར་གྱིས།།
མདོར་ན་སངས་རྒྱས་གསུང་རབ་དང༌། །མཐུན་པའི་ཐོས་བསམ་སྒོམ་པ་གསུམ། །བསམ་
པ་དག་པས་སྒྲུབ་བྱེད་ན། །སངས་རྒྱས་བསྟན་པར་ཤེས་པར་བྱ། །བྱང་ཆུབ་སེམས་དཔའི་
སྡོམ་པའི་སྐབས་ཏེ་གཉིས་པའོ།། །།
༈ རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་འདོད་ན། །སྨིན་
གྲོལ་གཉིས་ལ་འབད་པར་བྱ། །སྨིན་པར་བྱེད་པའི་དབང་བསྐུར་ཡང་། །བླ་མ་བརྒྱུད་པ་མ་
ཉམས་ཤིང་། །ཆོ་ག་འཁྲུགས་པར་མ་གྱུར་པ། །ཕྱི་ནང་རྟེན་འབྲེལ་བསྒྲིག་མཁྱེན་ཅིང་། །
-28



སྡོམ་གསུམ་རབ་དབྱེ།
སྐུ་བཞིའི་ས་བོན་ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། །བླ་མ་བཙལ་
ལ་དབང་བཞི་བླང་། །དེ་ཡིས་སྡོམ་པ་གསུམ་ལྡན་འགྱུར། །
དེང་སང་རྡོ་རྗེ་ཕག་མོ་ཡི། །བྱིན་རླབས་དབང་བསྐུར་ཡིན་ཞེས་ཟེར། །འདི་ཡི་
ཆོས་ཀྱི་སྒོ་ཕྱེ་ནས། །གཏུམ་མོ་ལ་སོགས་བསྒོམ་པ་མཐོང་། །འདི་འདྲ་རྒྱུད་སྡེ་ལས་
མ་གསུངས། །བསྟན་བཅོས་རྣམས་ལས་བཤད་པ་མེད། །རྡོ་རྗེ་ཕག་མོ་ཉིད་ལས་ཀྱང་། །
དབང་བསྐུར་ཐོབ་ཅིང་དམ་ཚིག་ལྡན། །དེ་ལ་བྱིན་རླབས་བྱ་ཞེས་གསུངས། །དབང་བསྐུར་
མེད་ལ་བྱིན་རླབས་བཀག །དཔེར་ན་མུ་ཟིའི་བཅུད་ལེན་འཇུ། །དེ་ནས་དངུལ་ཆུ་བཟའ་
བར་གསུངས། །མུ་ཟི་ཐོག་མར་མ་བསྟེན་པར། །དངུལ་ཆུ་ཟོས་ན་འཆི་བ་བཞིན། །དེ་
བཞིན་ཐོག་མར་དབང་བསྐུར་བླང་། །དེ་ནས་རྡོ་རྗེ་ཕག་མོ་སྦྱིན། །དབང་བསྐུར་མེད་
པར་བྱིན་བརླབས་ན། །དམ་ཚིག་ཉམས་པར་ཐུབ་པས་གསུངས། །རྡོ་རྗེ་ཕག་མོའི་བྱིན་
རླབས་ལ། །སྡོམ་པ་གསུམ་ལྡན་བྱར་མི་རུང༌། །ཕྱི་ནང་རྟེན་འབྲེལ་འགྲིག་མི་འགྱུར། །སྐུ་
བཞིའི་ས་བོན་ཐེབས་མི་ནུས། །དེ་ཕྱིར་འདི་ནི་བྱིན་རླབས་ཙམ། །ཡིན་གྱི་སྨིན་པར་བྱེད་པ་
མིན། །དེས་ན་ཐུབ་པས་རྒྱུད་སྡེ་ལས། །དཀྱིལ་འཁོར་ཆེན་པོ་མ་མཐོང་བའི། །མདུན་དུ་
འདི་ནི་མ་སྨྲ་ཞིག །སྨྲས་ན་དམ་ཚིག་ཉམས་ཞེས་གསུངས། །འགའ་ཞིག་འདི་ལའང་ཕག་
མགོ་ལ། །སོགས་པའི་དབང་བསྐུར་ཡོད་ཅེས་ཟེར། །དེ་འདྲ་དབང་བསྐུར་ཉིད་མ་ཡིན། །
རྒྱུད་སྡེ་ཀུན་ལས་འདི་མ་གསུངས། །གལ་ཏེ་བརྒྱ་ལ་གསུངས་སྲིད་ཀྱང་། །རྗེས་གནང་
ཡིན་གྱི་དབང་བསྐུར་མིན། །
ལ་ལ་རྡོ་རྗེ་ཕག་མོ་ལ། །སྡོམ་པ་འབོགས་པའི་ཆོ་ག་དང༌། །དཀྱིལ་འཁོར་
དང་ནི་དབང་བསྐུར་སོགས། །རང་བཟོའི་ཆོ་ག་བྱེད་པ་ཐོས། །རང་བཟོ་ཆོ་གར་འགྱུར་མི་བ
སྲིད། །ཆོ་ག་སངས་རྒྱས་སྤྱོད་ཡུལ་ཡིན། ཁྱིམ་པས་གསོལ་བཞིའི་ལས་བྱས་ཀྱང་། །དགེ་
-29



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སློང་སྡོམ་པ་མི་འཆགས་ལྟར། །རྡོ་རྗེ་ཕག་མོའི་བྱིན་རླབས་ལ། །སྡོམ་པ་ཕོག་ཀྱང་འཆགས་
མི་འགྱུར། །ཆོ་ག་ཅུང་ཟད་ཉམས་པ་ལའང་། །ཆོ་ག་འཆགས་པར་མ་གསུངས་ན། །ཆོ་ག་
ཕལ་ཆེར་ཉམས་པ་ལ། །ཆོ་ག་འཆགས་པར་འགྱུར་རེ་སྐན། །དེས་ན་འཆད་པའི་གནས་
སྐབས་སུ། །ཅུང་ཟད་ནོར་བར་གྱུར་ཀྱང་བླ། །ཆོ་ག་ནོར་བར་གྱུར་པ་ལ། །གྲུབ་པ་ནམ་
ཡང་མེད་པར་གསུངས། །གཞན་ཡང་ཕག་མོའི་བྱིན་རླབས་ལ། །གསང་སྔགས་ཆོས་སྒོར་
བྱེད་པ་ནི། །རྒྱུད་སྡེ་གང་ནའང་བཤད་པ་མེད། །དེ་བས་དགེ་སློང་བྱེད་པ་ལ། །རང་བྱུང་གི་
ནི་བསྙེན་རྫོགས་དང་། །ཡེ་ཤེས་ཁོང་དུ་ཆུད་པ་དང་། །འཕྲིན་གྱིས་བསྙེན་པར་རྫོགས་པ་
དང་། །དེ་བཞིན་སྟོན་པར་ཁས་བླངས་དང་། །ཚུར་ཤོག་ལ་སོགས་བསྙེན་རྫོགས་བླང༌། །
འཁྲུལ་པ་ཡིན་པ་མཉམ་པོ་ལ། །འདི་རྣམས་སྔོན་གྱི་ཆོ་གར་བཤད། །དེས་ན་ཉན་ཐོས་
ཐེག་པ་ནི། །ནུབ་ཀྱང་གཟུགས་བརྙན་ཙམ་ཞིག་སྣང་། །རྡོ་རྗེ་ཐེག་པའི་བསྟན་པ་ལ། །
གཟུགས་བརྙན་ཙམ་ཡང་མི་སྣང་ངོ༌། །བླུན་པོ་སྙིང་ཕོད་ཅན་གྱིས་ཀྱང་། །འདུལ་བའི་ཆོ་ག་
བརྒལ་མ་ནུས། །གསང་སྔགས་ཆོ་ག་ཐམས་ཅད་ལ། །བླུན་པོ་རྣམས་ཀྱིས་རང་བཟོར་སྤྱོད།།
དཔེར་ན་རབ་བྱུང་གང་ཟག་ནི། །གསུམ་ལས་མང་བ་འཇུག་མི་ནུས། །སྔགས་ཀྱི་དབང་
བསྐུར་བྱེད་པ་ན། །གྲངས་ངེས་མེད་པར་དབང་བསྐུར་བྱེད། །འདི་ནི་རྡོ་རྗེ་འཆང་གིས་
བཀག །སྤྱོད་པའི་རྒྱུད་ཀྱི་དབང་བསྐུར་ལ། །སློབ་མ་གྲངས་ངེས་མེད་པར་གསུངས། །
ལྷག་ མ་དམིགས་བསལ་མཛད་མཁན་ཆེན་ངག་ཆོས་ཀྱིས་མ་མཛད་ཟེར་)པ་ཡི། །སློབ་མ་ལ་ལ་ནི་
གྲངས་ངེས་ཡོད། །འདི་ནི་གསང་བ་སྤྱི་རྒྱུད་ལས། །མཁས་པས་སློབ་མ་གཅིག་གམ་
གསུམ། །ལྔའམ་ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་སློབ་མ་
གཟུང་། །དེ་བས་ལྷག་པའི་སློབ་མ་ནི། །ཡོངས་སུ་གཟུང་བར་མི་ཤེས་སོ། །ཞེས་གསུངས་
འདི་ནི་ཀུན་ལ་འཇུག །དེ་བས་ལྷག་པའི་སློབ་མ་ལ། །ཆོ་ག་ཡོངས་སུ་རྫོགས་པ་ནི། །
-30



སྡོམ་གསུམ་རབ་དབྱེ།
མཚན་མོ་གཅིག་ལ་ཚར་མི་ནུས། །དེ་ཡི་མཚན་མོར་མ་ཚར་ན། །ཆོ་ག་ཉམས་པར་འགྱུར་
བར་གསུངས། །དེ་ཡང་གསང་བ་སྤྱི་རྒྱུད་ལས། །ལྷ་ཡང་ཉི་མ་ནུབ་པ་ན། །ངེས་པར་བྱིན་
གྱི་རླབས་ཀྱིས་འདུ། །ཉི་མ་ཤར་བར་མ་གྱུར་བར། །མཆོད་ནས་གཤེགས་སུ་གསོལ་བ་
ཤིས། །འདི་ནི་བྱ་བའི་རྒྱུད་ཡིན་པས། །གཞན་གྱི་ཆོ་ག་མིན་སྙམ་ན། །གཞན་རྣམས་ཀུན་
ལའང་འདི་འཇུག་པར། །སྤྱི་རྒྱུད་ཉིད་ལས་འདི་སྐད་གསུངས། །གང་དུ་ལས་ནི་ཡོད་གྱུར་
ལ། །ལས་ཀྱི་ཆོ་ག་རྣམས་མེད་པ། །དེར་ནི་སྤྱི་ཡི་རྒྱུད་དག་ལས། །གསུངས་པའི་ཆོ་ག་
མཁས་པས་བསྟེན། །དེ་སྐད་གསུངས་ཕྱིར་ཆོ་ག་འདི། །རྒྱུད་རྣམས་ཀུན་ལ་འཇུག་པ་ཡིན།།
དེང་སང་བྱིན་རླབས་མི་བྱེད་ཅིང་། །དབང་བསྐུར་བྱེད་པ་ཁ་ཅིག་ཀྱང༌། །རྫོགས་སངས་
རྒྱས་ཀྱིས་གསུངས་པ་ཡི། །དཀྱིལ་འཁོར་ཆོ་ག་མི་བྱེད་པར། །གཡུང་དྲུང་རིས་ཀྱི་དཀྱིལ་
འཁོར་དང་། །ནས་འདྲ་ལ་སོགས་བྱེད་པ་ཐོས། །འདི་འདྲ་དག་ཏུ་དབང་བསྐུར་ཡང་། །
སྡོམ་པ་ཐོབ་པར་མི་འགྱུར་རོ། །དེ་ཡི་རྒྱུ་མཚན་བཤད་ཀྱིས་ཉོན། །ཕྱི་དང་ནང་གི་རྟེན་
འབྲེལ་གྱི། །སྟོབས་ཀྱིས་དཀྱིལ་འཁོར་འབྱུང་བ་ཡིན། །འདི་ལ་རྟེན་འབྲེལ་བསྒྲིག་མི་ནུས།།
དེས་ན་སངས་རྒྱས་རྣམས་ཀྱིས་བཀག །དབང་བསྐུར་བྱེད་པ་ཕལ་ཆེར་ཡང་། །སློབ་མ་
བརྒྱ་སྟོང་གྲངས་མེད་ལ། །སྦྱོར་དངོས་རྗེས་ཀྱི་ཆོ་ག་རྣམས། །སངས་རྒྱས་གསུང་བཞིན་མི་
ཤེས་པར། །མ་འབྲེལ་འགལ་ཞིང་ཉམས་པ་ཡི། །ཆོ་གའི་གཟུགས་བརྙན་བྱེད་པ་ལ། །
དབང་བསྐུར་ཡིན་ཞེས་བླུན་པོ་སྨྲ། །དེ་ཡི་ལུས་ངག་ཡིད་གསུམ་གྱི། །རྣམ་པ་ གདོན་
གྱིས་བསྒྱུར་བ་ལ། །བྱིན་རླབས་ཡིན་པར་འཁྲུལ་པ་མང་། །དཔལ་ལྡན་དམ་པ་དང་པོ་
ལས། །ཆོ་ག་ཉམས་པའི་བྱིན་རླབས་ཀུན། །བགེགས་ ཀྱིས་ ཡིན་པར་རྒྱལ་བས་གསུངས།།
ཆོ་
་ག་དག་པར་གྱུར་པ་ལས། །བྱུང་བ་སངས་རྒྱས་བྱིན་རླབས་ཡིན། །དབང་བསྐུར་མེད་
ཀྱང་ལམ་ཟབ་མོ། །བསྒོམས་ན་སངས་རྒྱས་འགྲུབ་སྙམ་ན། །དབང་བསྐུར་མེད་པར་ལམ་
-31



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཟབ་མོ། །བསྒོམ་པ་ངན་འགྲོའི་རྒྱུ་རུ་གསུངས། །ཕྱག་རྒྱ་ཆེན་པོ་ཐིག་ལེ་ལས། །དབང་
མེད་ན་ནི་དངོས་གྲུབ་མེད། །བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་
རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག
།
དངོས་གྲུབ་ཐོབ་ཀྱང་དམྱལ་བར་སྐྱེ། །དེ་བས་འབད་པ་ཐམས་ཅད་ཀྱིས། །བླ་མ་ལས་ནི་
དབང་ནོད་ཞུ། །ཞེས་གསུངས་རྒྱུད་སྡེ་གཞན་ལས་ཀྱང་། །དེ་ལྟར་གསུངས་ཕྱིར་འབད་
པར་བྱ། ཁ་ཅིག་གང་ཟག་དབང་པོ་རབ། །སྨིན་བྱེད་ཕག་མོའི་བྱིན་རླབས་ཡིན། །འབྲིང་
དང་ཐ་མ་དག་ལ་ནི། །དབང་བསྐུར་ཆོ་ག་དགོས་ཞེས་ཟེར། །གང་ཟག་རབ་འབྲིང་གསུམ་
ག་ལ། །ཕག་མོའི་བྱིན་རླབས་སྨིན་བྱེད་དུ། །རྒྱུད་སྡེ་ཀུན་ལས་གསུངས་པ་མེད། །
འཕགས་པ་རྣམས་ཀྱིས་གང་ཟག་རབ། །སྤྲུལ་པ་ཡི་ནི་དཀྱིལ་འཁོར་དུ། །དབང་བསྐུར་
མཛད་ཅེས་གསུངས་པ་ནི། །སྔོན་གྱི་ཆོ་ག་འཕགས་པའི་ཡིན། །དེང་སང་གང་ཟག་རབ་
་
འབྲིང་ཀུན། །རྡུལ་ཚོན་གྱི་ནི་དཀྱིལ་འཁོར་དུ། །དབང་བསྐུར་བྱ་བར་གསུངས་མོད་ཀྱི། །
གཞན་གྱི་སྨིན་བྱེད་རྒྱུད་ལས་བཀག །
ལ་ལ་སེམས་བསྐྱེད་བྱས་པ་ལ། །གསང་སྔགས་བསྒོམ་དུ་འདོད་ཅེས་ཟེར། །
འདི་ནི་སྔགས་ཀྱི་འཁྲུལ་ཡིན་ལོ། །འདི་ཡང་ཕྱེ་སྟེ་བཤད་ཀྱིས་ཉོན། །བྱ་བའི་རྒྱུད་ལ་རྣམ་
གསུམ་ཡོད། །དོན་ཡོད་ཞགས་སོགས་འགའ་ཞིག་ལ། །དབང་བསྐུར་སེམས་བསྐྱེད་མ་
ཐོབ་ཀྱང་། །སྨྱུང་གནས་ལ་སོགས་བྱེད་ནུས་ན། །གང་ཟག་ཀུན་གྱིས་བསྒྲུབ་པར་གསུངས།།
དམ་ཚིག་གསུམ་བཀོད་ལ་སོགས་པ། །འཇུག་པ་སེམས་བསྐྱེད་ཐོབ་ནས་ནི། །ཕྲིན་
ལས་འགའ་ཞིག་བསྒྲུབ་པའི་ཕྱིར། །ཆོ་ག་ཤེས་ན་བསྒྲུབ་པར་གནང༌། །ལེགས་པར་གྲུབ་
པ་ཡན་ཆད་དུ། །རང་གི་དབང་བསྐུར་མ་ཐོབ་ན། །སེམས་བསྐྱེད་ཐོབ་ཀྱང་གསང་སྔགས་
བཀག །དེ་ཡང་ལེགས་པར་གྲུབ་པ་ལས། །དབང་བསྐུར་མ་བྱས་པ་དག་ལ། །ཆོ་ག་ཤེས་
-32



སྡོམ་གསུམ་རབ་དབྱེ།
པས་སྔགས་མི་སྦྱིན། །ཞེས་སོགས་རྒྱས་པར་གསུངས་ལ་ལྟོས། །ལྷག་མ་རྒྱུད་སྡེ་གསུམ་པོ་
ལ། །དབང་བསྐུར་ཐོབ་པ་མ་གཏོགས་པ། །སེམས་བསྐྱེད་ཙམ་ལ་བརྟེན་པ་ཡི། །ཡི་དམ་
བསྒོམ་པ་གསུངས་པ་མེད། །དབང་བསྐུར་ནང་གི་རྟེན་འབྲེལ་ཡིན། །སེམས་བསྐྱེད་ལ་ནི་
རྟེན་འབྲེལ་མེད། །དེས་ན་སེམས་བསྐྱེད་བྱས་ན་ཡང་། །གསང་སྔགས་ཟབ་མོ་བསྒོམ་པ་
ལ། །ལྟུང་བ་ཡོད་པར་རྒྱལ་བས་གསུངས། །དེ་ཕྱིར་རྣམ་དབྱེ་ཤེས་དགོས་སོ། །གཏོར་མའི་
དབང་བསྐུར་ཞེས་བྱ་དང་། །ཏིང་ངེ་འཛིན་གྱི་དབང་བསྐུར་ཡང་། །སློབ་མ་སྨིན་བྱེད་ཆོ་ག་
རུ། །རྒྱུད་སྡེ་ཀུན་ལས་གསུངས་པ་མེད། །
འགའ་ཞིག་གསང་སྔགས་ད་ལྟ་སྤྱོད། །དབང་བསྐུར་ཕྱི་ནས་ཁས་ལེན་བྱེད། །
འདི་ཡང་སངས་རྒྱས་བསྟན་པ་མིན། །དབང་མ་ཐོབ་ལ་ཆོས་བཤད་ན། །སློབ་དཔོན་ལྟ་
བ་ཅན་འགྱུར་ཞིང་། །སློབ་མའང་སྔོན་དུ་ཉམས་པར་འགྱུར། །ཉམས་པར་གྱུར་པ་དམ་
ཆོས་ཀྱི། །སྣོད་མིན་ཞེས་ནི་རྒྱལ་བས་གསུངས། །མདོར་ན་ཆོས་ཀྱིས་ཅི་བྱེད་སོམས། །
སངས་རྒྱས་བྱེད་ན་ཆོས་བཞིན་གྱིས། །ལ་ལ་སེམས་ཉིད་མ་རྟོགས་ན། །དབང་བསྐུར་ཐོབ་
ཀྱང་མི་ཕན་ཟེར། །གལ་ཏེ་སེམས་ཉིད་རྟོགས་གྱུར་ན། །དབང་བསྐུར་བྱ་ཡང་མི་དགོས་
ལོ། །འོ་ན་སེམས་ཉིད་མ་རྟོགས་ན། །སྡོམ་པ་བསྲུངས་ཀྱང་ཅི་ཞིག་ཕན། །གལ་ཏེ་སེམས་ཀྱི
ཉིད་རྟོགས་གྱུར་ན། །སྡོམ་པ་བསྲུང་ཡང་ཅི་ཞིག་དགོས། །རྡོ་རྗེ་ཕག་མོའི་བྱིན་རླབས་ཀྱང་།།
སེམས་ཉིད་རྟོགས་ན་བྱ་ཅི་དགོས། །གལ་ཏེ་སེམས་ཉིད་མ་རྟོགས་ན། །བྱིན་རླབས་བྱས་
ཀྱང་ཅི་ཞིག་ཕན། །དེ་བཞིན་སེམས་བསྐྱེད་ལ་སོགས་པ། །ཆོ་ག་ཀུན་ལ་ཚུལ་འདི་མཚུངས།།
དེས་ན་རབ་བྱུང་སྡོམ་པ་དང་། །རྡོ་རྗེ་ ཕག་མོའི་བྱིན་རླབས་དང་། །སེམས་བསྐྱེད་འབད་
ནས་བྱེད་བཞིན་དུ། །དབང་བསྐུར་མི་དགོས་ཞེས་སྨྲ་བ། །གསང་སྔགས་སྤོང་བའི་གསང་
ཚིག་ཡིན། ཁ་ཅིག་ཆོ་ག་མེད་བཞིན་དུ། །བླ་མའི་ལུས་ཀྱི་དཀྱིལ་འཁོར་ལས། །དབང་བཞི་མེ
-33



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
རྫོགས་པར་ལེན་ཞེས་ཟེར། །འོ་ན་དགེ་ཚུལ་དགེ་སློང་ཡང་། །བླ་མའི་སྐུ་ལས་ཅིས་མི་ལེན།།
སེམས་བསྐྱེད་ཀྱང་ནི་བླ་མ་ཡི། །སྐུ་ཉིད་ལས་ནི་ཐོབ་པའི་ཕྱིར། །སེམས་བསྐྱེད་ཆོ་ག་ཅི་
ཞིག་དགོས། །རྡོ་རྗེ་ཕག་མོའི་བྱིན་རླབས་ཀྱང་། །བླ་མའི་སྐུ་ལས་ཐོབ་པའི་ཕྱིར། །ཆོས་སྒོ་
བ་ལས་བླངས་ཅི་དགོས། །དེ་བཞིན་ཆོ་ག་ཐམས་ཅད་ཀྱང༌། །བླ་མའི་སྐུ་ལས་བླངས་པས་
ཆོག །རྫོགས་སངས་རྒྱས་ཀྱིས་གསུངས་པ་ཡི། །ཆོ་ག་ཟབ་མོ་ཐམས་ཅད་སྤོངས། །གལ་ཏེ་
ཆོ་ག་པོ་ག་ཉམས་གྱུར་ནའང་། །སོ་སོར་ཐར་དང་སེམས་བསྐྱེད་ཀྱི། །སྡོམ་པ་འཆགས་པར་མི་
འགྱུར་ཞིང་། །རྡོ་རྗེ་ཕག་མོ་ལ་སོགས་པའི། །བྱིན་རླབས་འཇུག་པར་མི་འགྱུར་ན། །རིག་
འཛིན་སྔགས་ཀྱི་སྡོམ་པ་ཡང་། །དབང་བསྐུར་མེད་ན་ཐོབ་མི་ནུས། །དེས་ན་ཆོ་ག་གཞན་
དག་ལ། །འབད་པ་ཆེན་པོ་བྱེད་བཞིན་དུ། །དབང་བསྐུར་ཆོ་ག་འདོར་བྱེད་པ། །ཐབས་ལ་
སླུ་བའི་བདུད་ཡོད་ཅེས། །གསུངས་པ་འདིར་ཡང་དྲན་པར་བྱ། །དེ་ཕྱིར་དམ་པའི་དོན་དུ་
ན། །ཆོས་རྣམས་ཐམས་ཅད་སྤྲོས་བྲལ་ཡིན། །དེ་ལ་ཆོ་ག་གང་ཡང་མེད། །སངས་རྒྱས་ཉིད་
ཀྱང་ཡོད་མིན་ན། །ཆོ་ག་གཞན་ལྟ་སྨོས་ཅི་དགོས། །རྒྱུ་དང་ལམ་དང་འབྲས་བུ་ཡི། །དབྱེ་
བ་ཐམས་ཅད་ཀུན་རྫོབ་ཡིན། །སོ་སོར་ཐར་དང་བྱང་ཆུབ་སེམས། །དབང་བསྐུར་ལ་
སོགས་ཆོ་ག་དང་། །བསྒོམ་པའི་དམིགས་པ་ཇི་སྙེད་དང་། །རྟེན་འབྲེལ་ཟབ་མོ་ཐམས་ཅད་
དང་། །ས་དང་ལམ་གྱི་དབྱེ་བ་དང༌། །རྫོགས་པའི་སངས་རྒྱས་ཐོབ་པ་ཡང་། །ཀུན་རྫོབ་
ཡིན་གྱི་དོན་དམ་མིན། །དེ་འདྲའི་དབྱེ་བ་ཤེས་ནས་ནི། །ཆོ་ག་བྱེད་ན་ཐམས་ཅད་གྱིས། །
མིན་ན་ཐམས་ཅད་དོར་བར་བྱོས། །ཆོ་ག་ལ་ལ་དགོས་བཞིན་དུ། །ལ་ལའི་ཆོ་ག་མི་དགོས་
ཞེས། །སྨྲ་བ་མཁས་པའི་བཞད་གད་གནས། །སངས་རྒྱས་བསྟན་པའང་དཀྲུགས་པ་ཡིན།།
བདུད་ཀྱི་བྱིན་རླབས་ཞེས་བྱ་བའང་། །འདི་འདྲའི་རིགས་ཅན་ཡིན་པར་གསུངས། །
ཁ་ཅིག་བྱ་བའི་རྒྱུད་སོགས་ལའང། །དབང་བཞིའི་ཆོ་ག་བྱེད་པ་དང༌། །དོན་ཡོད་
-34



སྡོམ་གསུམ་རབ་དབྱེ།
ཞགས་པ་ལ་སོགས་ལའང་། །རིམ་གཉིས་བསྒོམ་པར་བྱེད་པ་ཐོས། །འདི་ཡང་སངས་རྒྱས་
དགོངས་པ་མིན། །དེ་ཡི་རྒྱུ་མཚན་འདི་ལྟར་ཡིན། །བྱ་སྤྱོད་རྣལ་འབྱོར་རྒྱུད་གསུམ་གར། །
དབང་བཞི་དང་ནི་རིམ་གཉིས་མེད། །གལ་ཏེ་ཡོད་ན་དེ་དག་ཀྱང་། །རྣལ་འབྱོར་ཆེན་པོ་
ཉིད་དུ་འགྱུར། །དབང་བཞི་དང་ནི་རིམ་པ་གཉིས། །རྣལ་འབྱོར་ཆེན་པོའི་ཁྱད་ཆོས་ཡིན།
གྲུབ་མཐའི་རྣམ་དབྱེ་མི་ཕྱེད་ཅིང་། །རྒྱུད་སྡེའི་རིམ་པ་མི་ཤེས་པར། །རྣམ་གཞག་ལེགས་
ལེགས་འདྲ་ན་ཡང་། །ལྷུམ་དཔེ་ཞྭ་ལ་བཀབ་པ་ཡིན། །དེས་ན་རྒྱུད་སྡེ་བཞི་པོ་ཡི། །དབང་
དང་ལམ་གྱི་དབྱེ་བ་ལ། །མི་འདྲའི་དབྱེ་བ་རྣམ་བཞི་ཡོད། །རང་རང་ཆོ་ག་བཞིན་བྱས་ན། །
དེ་ནས་གསུངས་པའི་དངོས་གྲུབ་འབྱུང་། །ལ་ལ་དབང་བསྐུར་མ་བྱས་ཀྱང་། །གལ་ཏེ་
སྔགས་ལ་མོས་ཐོབ་ན། །དེ་ཉིད་ཆོས་ཀྱི་སྒོ་ཡིན་པས། །གསང་སྔགས་བསྒོམ་དུ་རུང་ཞེས་
ཟེར། །འོ་ན་སྡོམ་པ་མ་ཐོབ་ཀྱང་། །རབ་ཏུ་བྱུང་ལ་མོས་པ་ཉིད། །སྡོམ་པ་ལེན་པའི་སྒོ་ཡིན་
པས། །སྡོམ་པ་བསྲུངས་པས་ཆོག་གམ་ཅི། །སེམས་བསྐྱེད་སྡོམ་པ་མ་ཐོབ་ཀྱང་། །སེམས་
བསྐྱེད་པ་ལ་མོས་པ་ཉིད། །བྱང་ཆུབ་སྤྱོད་པའི་སྒོ་ཡིན་པས། །སེམས་བསྐྱེད་བླང་ཡང་ཅི་
ཞིག་དགོས། །དེ་བཞིན་སོ་ནམ་མ་བྱས་ཀྱང་། །ལོ་ཐོག་ལ་ནི་མོས་པ་ཉིད། །བཟའ་རྒྱུ་ཟ་
བའི་སྒོ་ཡིན་པས། །སོ་ནམ་ལ་ཡང་འབད་ཅི་དགོས། །འདི་འདྲའི་རིགས་ཀྱི་ཆོས་ལུགས་
ཀུན། །དེ་འདྲའི་རིགས་ཀྱིས་སུན་དབྱུང་ངོ༌། །དེས་ན་ཆོས་སྒོ་ཞེས་བྱ་བ། །འདི་ཡི་མིང་
གིས་འཁྲུལ་གཞི་བྱས། །དབང་བསྐུར་ཆོས་སྒོ་ཙམ་ཡིན་གྱི། །འཚང་རྒྱ་བ་ཡི་ཆོས་གཞན
ཞིག །བསྒོམ་རྒྱུ་ལོགས་ན་ཡོད་དོ་ཞེས། །བླུན་པོ་རྣམས་ཀྱིས་མུན་བསྒོམ་བྱས། །འོ་ན་དགེ
སློང་སྡོམ་པ་ཡང་། །དགེ་སློང་བྱེད་པའི་སྒོ་ཡིན་གྱི། །དགེ་སློང་སྡོམ་པའི་ངོ་བོ་ཞིག །གཞན་
ནས་བཙལ་དུ་ཡོད་དམ་ཅི། །དེ་བཞིན་སོ་ནམ་བྱེད་པ་ཡང་། །སྟོན་ཐོག་འབྱུང་བའི་སྒོ་ཡིན་
གྱི། ཁ་ཟས་འབྱུང་བའི་ཐབས་གཞན་ཞིག །ལོགས་ནས་བཙལ་དུ་ཡོད་དམ་ཅི། །དེས་ན་
-35



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྙིང་གཏམ་འདི་ལྟར་ཡིན། །དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་
འབྲེལ་ལམ་བྱེད་པས། །རྟེན་འབྲེལ་བསྒྲིག་པའི་གདམས་ངག་ཡིན། །ཕུང་པོ་ཁམས་དང་
སྐྱེ་མཆེད་ལ། །སངས་རྒྱས་ས་བོན་བཏབ་ནས་ནི། །ཚེ་འདིར་སངས་རྒྱས་བྱེད་པ་ཡི། །
ཐབས་ལ་དབང་བསྐུར་ཞེས་སུ་བཏགས། །དེས་ན་གང་ཟག་དབང་པོ་རབ། །དབང་བསྐུར་
ཉིད་ཀྱིས་གྲོལ་བར་གསུངས། །དབང་གིས་གྲོལ་བར་མ་ནུས་པའི། །གང་ཟག་གཞན་ལ་
བསྒོམ་དགོས་སོ། །དེས་ན་དབང་བསྐུར་ཐོབ་པ་དེ། །བསྲུང་ཞིང་འཕེལ་བར་བྱེད་པ་ལ། །
བསྒོམ་པ་ཞེས་སུ་བཏགས་པ་ཡིན། །དེ་ཕྱིར་ཕ་རོལ་ཕྱིན་པ་ལ། །སེམས་བསྐྱེད་མིན་པའི་
ཆོས་གཞན་མེད། །རྡོ་རྗེ་ཐེག་པའི་སྒོར་ཞུགས་ནས། །དབང་བསྐུར་ལས་གཞན་ཆོས་མེད་
དོ། །དེས་ན་ཐུབ་པས་རྒྱུད་སྡེ་ལས། །དབང་བསྐུར་ཁོ་ནར་བསྔགས་པ་དང་། །མཁས་
རྣམས་ཅི་ནས་དབང་བསྐུར་ལ། །གུས་པའི་རྒྱུ་མཚན་དེ་ལྟར་ཡིན། །
ལ་ལ་དབང་བསྐུར་མུ་བཞི་འདོད། །དབང་བསྐུར་བྱས་ཀྱང་མ་ཐོབ་དང་། །མ་
བྱས་ཀྱང་ནི་ཐོབ་པ་དང་། །བྱས་ན་ཐོབ་ལ་མ་བྱས་ན། །མི་ཐོབ་པ་དང་རྣམ་བཞིར་འདོད།།
འདི་འདྲ་གང་ནའང་བཤད་པ་མེད། །བསྟན་པ་དཀྲུགས་པའི་སྙད་ཀར་ཟད། །འོན་ཀྱང་
འདི་ཡང་བརྟག་པར་བྱ། །སོ་སོར་ཐར་པའི་སྡོམ་པ་དང་། །བྱང་ཆུབ་སེམས་དཔའི་སེམས་
བསྐྱེད་ལའང་། །མུ་བཞི་ཅི་ཡི་ཕྱིར་མི་བརྩི། །དེ་བཞིན་སྒོམ་ལའང་ཅིས་མི་མཚུངས། །
བསྒོམས་ཀྱང་མི་སྐྱེ་མ་བསྒོམས་ཀྱང་། །སྐྱེ་བ་ལ་སོགས་མུ་བཞི་ཡོད། །མུ་བཞི་ཀུན་ལ་ཡོད་
བཞིན་དུ། །གཞན་ལ་མུ་བཞི་མི་བརྩི་བར། །དབང་བསྐུར་ཉིད་ལ་བརྩི་བ་ནི། །བདུད་ཀྱི་
གསང་ཚིག་ཡིན་པར་དོགས། །གལ་ཏེ་མུ་བཞི་ཡོད་ན་ཡང་། །སོ་སོའི་མཚན་ཉིད་ཤེས་མི་
ནུས། །ཅི་སྟེ་ཤེས་པར་ནུས་ན་ནི། །དེ་ཡི་མཚན་ཉིད་སྨྲ་དགོས་སོ། །སྨྲས་ཀྱང་རང་བཟོ་
མ་ཡིན་པ། །ལུང་དང་མཐུན་པ་ཁྱེད་ལ་མེད། །གལ་ཏེ་མུ་བཞི་བདེན་སྲིད་ན། །གཞན་ལ་
-36



སྡོམ་གསུམ་རབ་དབྱེ།
དབང་བསྐུར་མི་བྱེད་ཀྱང་། །བྱས་ན་ཐོབ་པའི་གང་ཟག་ལ། །དབང་བསྐུར་ཅི་ཡི་ཕྱིར་མི་
དགོས། །གཞན་ལ་དབང་བསྐུར་མི་དགོས་པས། །དེ་ལའང་དབང་བསྐུར་མི་དགོས་ན། །
ནད་མེད་པ་ལ་སྨན་སྤོང་བས། །ནད་པ་ལ་ཡང་སྤོང་ངམ་ཅི། །འདི་འདྲའི་ཆོས་ལོག་ཐམས་
ཅད་ནི། །བདུད་ཀྱི་བྱིན་རླབས་ཡིན་ཞེས་བྱ། ཁ་ཅིག་གསང་སྔགས་གསང་བ་ལ། །ཡེ་
གསང་ཐབས་ཀྱིས་ཆོད་པའི་ཕྱིར། །གསང་སྒྲོགས་ལྟུང་བ་མེད་ཅེས་ཟེར། །འདི་ཡང་ཅུང་
ཟད་བརྟག་པར་བྱ། །ཡེ་གསང་ཞེས་བྱའི་དོན་ཅི་ཞིག །གལ་ཏེ་གོ་བ་མེད་པ་ལ། །ཟེར་ན་
གོ་བའི་གང་ཟག་ལ། །ཡེ་གསང་མིན་ཕྱིར་ལྟུང་བར་འགྱུར། །གལ་ཏེ་དམ་པའི་ཆོས་ཡིན་
པས། །དམ་ཆོས་བདེན་པའི་བྱིན་རླབས་འདི། །སུ་ཡིས་ཐོས་ཀྱང་ཕན་ཡོན་ཆེ། །དེས་ན་
གསང་སྒྲོགས་མི་འབྱུང་ན། །གལ་ཏེ་དམ་ཆོས་བདེན་པ་རུ། །གོ་ན་ཆོས་ནས་འབྱུང་བཞིན་
གྱིས། །ཆོས་ལ་གསང་དང་མི་གསང་བའི། །ལུགས་གཉིས་རྒྱལ་བ་རྣམས་ཀྱིས་གསུངས། །
དེས་ན་ཡེ་གསང་ཞེས་བྱ་བ། །འདི་ཡང་བསྟན་ལ་གནོད་ཚིག་ཡིན། །
ཁ་ཅིག་འཁྲུལ་དང་མ་འཁྲུལ་མེད། །ཐབས་ལམ་གཅིག་ཏུ་ངེས་པ་མེད། །ལྟ་
བ་རྟོགས་པས་ཀླུ་སྒྲུབ་གྲོལ། །པདྨ་འབྱུང་གནས་བསྐྱེད་རིམ་གྱིས། །དཀའ་ཐུབ་སྤྱད་པས་
ལོ་ཧི་པ། །སྤྱོད་པའི་སྟོབས་ཀྱིས་ནག་པོ་པ། །རླུང་གི་སྟོབས་ཀྱིས་གོ་རཀྟ། །གཏུམ་མོའི་
སྟོབས་ཀྱིས་ཤཱ་ཝ་རི། །ཕྱག་རྒྱ་ཆེན་པོས་ས་ར་ཧ། །བྱིན་རླབས་སྟོབས་ཀྱིས་ཏོག་ཙེ་པ། །ཟ་
ཉལ་འཆག་གིས་ཞི་བ་ལྷ། །ཨིནྡྲ་བྷཱུ་ཏི་འདོད་ཡོན་གྱིས། །རྟེན་འབྲེལ་ཐམས་ཅད་ཚོགས་པ་
ལས། །བིརླ་པ་ལ་གྲུབ་ཐོབ་བྱུང་། །འདི་འདྲའི་ཐབས་ལམ་སྣ་ཚོགས་ལ། །སྐུར་པ་གདབ་
ཏུ་མི་རུང་ཟེར། །འདི་ཡང་ལེགས་པར་བཤད་ཀྱིས་ཉོན། །ཐབས་དང་ཤེས་རབ་གཉིས་
མི་ན་པའི། །སངས་རྒྱས་སྒྲུབ་པའི་ཐབས་གཞན་མེད། །དེས་ན་གྲུབ་ཐོབ་ཐམས་ཅད་ཀྱང་།།
ཕྱོགས་རེའི་ཐབས་ཀྱིས་གྲོལ་བ་མིན། །དབང་དང་རིམ་གཉིས་ལས་བྱུང་བའི། །ཡེ་ཤེས་
-37



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྐྱེས་ས་པས་གྲོལ་བ་ཡིན། །ལྟ་བ་དང་ནི་བསྐྱེད་རིམ་དང་། །གཏུམ་མོ་དང་ནི་བྱིན་རླབས་
སོགས། །དེ་དག་རྐྱང་པས་གྲོལ་བ་མིན། །དབང་བསྐུར་བ་ཡི་བྱིན་རླབས་དང་། །རིམ་
གཉིས་བསྒོམས་པའི་རྟེན་འབྲེལ་གྱིས། །ཡེ་ཤེས་རྟོགས་ནས་གྲོལ་བ་ཡིན། །བསྐྱེད་རིམ་
རླུང་དང་གཏུམ་མོ་སོགས། །རིམ་པ་གཉིས་ལས་ཐ་དད་མིན། །བྱིན་རླབས་དེ་ལས་བྱུང་བ་
ཡིན། །ལྟ་བ་དེ་ཡི་ཡན་ལག་ཡིན། །ཕྱག་རྒྱ་ཆེན་པོ་དེའི་ཡེ་ཤེས། །དེ་ཡི་སྤྲོས་བཅས་སྤྱོད་
པ་ནི། །ཨིནྡྲ་བྷཱུ་ཏིས་མཛད་པ་ཡིན། །དེ་ཡི་སྤྲོས་མེད་སྤྱོད་པ་ལ། །བྷུ་སུ་ཀུ་ཞེས་སངས་
རྒྱས་གསུངས། །དེ་ཡི་ཤིན་ཏུ་སྤྲོས་མེད་ནི། །རིམ་གཉིས་བརྟན་པར་བྱ་བའི་ཕྱིར། །གྲུབ་
ཐོབ་རྣམས་ཀྱིས་མཛད་པ་ནི། །ཀུན་ཏུ་བཟང་པོའི་སྤྱོད་པར་བཤད། །དེས་ན་རྒྱུ་རྐྱེན་མ་
ཚོགས་པར། །སངས་རྒྱས་འབྲས་བུ་མི་འབྱུང་མོད། །སྔ་མའི་ལས་འཕྲོའི་བྱེ་བྲག་དང༌། །
ནང་གི་རྟེན་འབྲེལ་ཁྱད་པར་གྱིས། །ཡེ་ཤེས་སྐྱེ་བའི་སྣ་འདྲེན་ནི། །ཐབས་ཀྱི་དབྱེ་བས་བྱེད་
པར་གསུངས། །དཔེར་ན་ནད་པའི་ལུས་བརྟས་པ། །བཟའ་དང་བཏུང་བས་བྱེད་མོད་ཀྱི། །
དེ་ཡི་ཡི་ག་འབྱེད་པ་ནི། །ཟས་ཀྱི་ཁྱད་པར་ཡིན་པ་བཞིན། །དེ་ཕྱིར་ཐབས་ཀྱི་ཁྱད་པར་ལ།།
སྐུར་པ་འདེབས་ན་བླུན་པོ་ཡིན། །འོན་ཀྱང་རེ་རེས་འཚང་རྒྱ་བར། །འདོད་ན་ཤིན་ཏུ་
འཁྲུལ་བར་བཤད། །དེས་ན་སྨིན་བྱེད་དབང་དང་ནི། །རིམ་པ་གཉིས་ལ་འབད་པར་གྱིས།།
སོ་ནམ་ཚུལ་བཞིན་བྱས་པ་ཡིས། །ལོ་ཐོག་རིམ་གྱིས་སྨིན་པ་ལྟར། །ཕ་རོལ་ཕྱིན་པའི་ལམ་
ཞུགས་ན། །གྲངས་མེད་གསུམ་གྱིས་རྫོགས་འཚང་རྒྱ། །སྔགས་ཀྱིས་བཏབ་པའི་ས་བོན་ནི།།
ཉི་མ་གཅིག་ལ་ལོ་ཐོག་སྨིན། །རྡོ་རྗེ་ཐེག་པའི་ཐབས་ཤེས་ན། །ཚེ་འདི་ཉིད་ལ་སངས་རྒྱས་
འགྲུབ། །སྟོང་ཉིད་སྙིང་རྗེ་སོགས་བསྒོམ་པ། །ཕ་རོལ་ཕྱིན་པའི་གཞུང་ལུགས་ཡིན། །དེ་
ཡིས་ཇི་ལྟར་མྱུར་ན་ཡང་། །གྲངས་མེད་གསུམ་གྱི་དཀའ་སྤྱད་དགོས། །རྫོགས་པའི་སངས་
རྒྱས་ལམ་པོ་ཆེ། །རྩོད་པ་ཀུན་ལས་གྲོལ་བའི་ཆོས། །མཁས་པ་ཀུན་གྱིས་གུས་པས་བསྟེན།།
-38



སྡོམ་གསུམ་རབ་དབྱེ།
གལ་ཏེ་འདི་བཞིན་བསྒྲུབ་འདོད་ན། །རྡོ་རྗེ་ཕག་མོའི་བྱིན་རླབས་མེད། །ལྷན་སྐྱེས་ལ་
སོགས་འདིར་མི་བསྒོམ། །གཏུམ་མོ་ལ་སོགས་ཐབས་ལམ་བྲལ། །ཕྱག་རྒྱ་ཆེན་པོའི་ཐ་
སྙད་མེད། །ཚེ་འདི་དང་ནི་བར་དོ་དང་། །ཕྱི་མར་འཚང་རྒྱ་ཁོང་མི་བཞེད། །འོན་ཀྱང་ཐེག་
པ་ཆེན་པོ་ཡི། །སྡེ་སྣོད་རྣམས་ལས་འབྱུང་བ་བཞིན། །བྱང་ཆུབ་མཆོག་ཏུ་སེམས་བསྐྱེད་
ལ། །གྲངས་མེད་གསུམ་དུ་ཚོགས་གཉིས་སོགས། །སེམས་ཅན་ཡོངས་སུ་སྨིན་པ་དང༌། །
སངས་རྒྱས་ཞིང་རྣམས་ལེགས་པར་སྦྱངས། །ས་བཅུའི་ཐ་མར་བདུད་བཏུལ་ནས། །རྫོགས་
པའི་སངས་རྒྱས་ཐོབ་པར་གསུངས། །ཕ་རོལ་ཕྱིན་གཞུང་མི་ནུས་པར། །གལ་ཏེ་གསང་
སྔགས་བསྒོམ་འདོད་ན། །ནོར་བ་མེད་པའི་དབང་བཞི་ལོང་། །འཁྲུལ་པ་མེད་པའི་རིམ་
གཉིས་སྒོམས། །དེ་ལས་བྱུང་བའི་ཡེ་ཤེས་ནི། །ཕྱག་རྒྱ་ཆེན་པོ་གོམས་པར་བྱ། །དེ་ནས་
འཁོར་འདས་བསྲེ་བའི་ཕྱིར། །རྣམ་པར་དག་པའི་སྤྱོད་པ་སྤྱད། །ནང་གི་ས་ལམ་ཀུན་
བགྲོད་ནས། །རྡོ་རྗེ་འཛིན་པའི་ས་དགེ་བ། །བཅུ་གསུམ་པ་ནི་ཐོབ་པར་འགྱུར། །འདི་ནི་
དུས་གསུམ་སངས་རྒྱས་ཀྱི། །དམ་པའི་ཆོས་ཀྱི་སྙིང་པོ་ཡིན། །རྒྱུད་སྡེ་རྣམས་ཀྱི་གསང་ཚིག་
མཆོག །འདི་ཉིད་ཡིན་པར་ཤེས་པར་བྱ། །གང་ཞིག་སངས་རྒྱས་བྱེད་འདོད་ན། །དེ་ཡིས་
འདི་བཞིན་སྤྱད་པར་བྱ། །ཡང་ན་ཕ་རོལ་ཕྱིན་པ་ཡི། །མདོ་ལས་ཇི་ལྟར་འབྱུང་བཞིན་གྱིས།།
ཡང་ན་རྡོ་རྗེ་ཐེག་པ་ཡི། །རྒྱུད་སྡེ་བཞིན་དུ་ཉམས་སུ་ལོང་། །འདི་གཉིས་མིན་པའི་ཐེག་
ཆེན་ནི། །སངས་རྒྱས་རྣམས་ཀྱིས་གསུངས་པ་མེད། །ད་ལྟའི་ཆོས་པ་ཕལ་ཆེ་བ། །བསླབ་
པ་གསུམ་པོ་མི་སྦྱོང་བས། །ཕ་རོལ་ཕྱིན་པའི་ཆོས་ལུགས་མིན། །དབང་དང་རིམ་གཉིས་མི་
ལྡན་པས། །རྡོ་རྗེ་ཐེག་པའི་བསྟན་པ་མིན། །འདུལ་བའི་སྡེ་སྣོད་མི་ཤེས་པས། །ཉན་ཐོས་
ཀྱི་ཡང་ཆོས་ལུགས་མིན། །འོན་ཀྱང་ཆོས་པར་ཁས་འཆེ་བ། །ཀྱེ་མ་གང་གི་བསྟན་པར་
འགྱུར། །ཕ་མེད་པ་ཡི་བུ་མང་ཡང་། །རིགས་ཀྱི་ནང་དུ་ཆུད་མི་ནུས། །དེ་བཞིན་ཁུངས་ནས་
-39



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཡམ་བྱུང་བའི། །ཆོས་པ་བསྟན་པའི་ནང་དུ་མིན། །དག་དུག་བསྡུས་པའི་གོས་ལ་ནི། །ཆེན་པོ་
རྣམས་ཀྱི་ཆས་མི་རུང་། །དེ་བཞིན་ཐུན་ཚགས་བསྡུས་པ་ཡི། །ཆོས་ཀྱིས་དད་ཅན་འཚང་
མི་རྒྱུ། །
མུ་སྟེགས་བྱེད་པ་ཁ་ཅིག་ཀྱང་། །སངས་རྒྱས་པ་ལ་འདི་སྐད་ཟེར། །སྡིག་པ་སྤོང་
ཞིང་དགེ་བྱེད་ན། །མུ་སྟེགས་ཡིན་ཡང་ཅི་ཞིག་སྐྱོན། །དགེ་བ་མེད་ཅིང་སྡིག་བྱེད་ན། །ཆོས་
པ་ཡིན་ཡང་ཅི་ཕན་ལོ། །དེ་བཞིན་འདི་ནའང་བླུན་པོ་འགའ། །དད་དང་ལྡན་ཞིང་སྙིང་རྗེ་
ཆེ། །སྦྱིན་དང་ཚུལ་ཁྲིམས་བཟོད་པ་བསྒོམ། །བསམ་གཏན་བསྒོམ་ཞིང་སྟོང་པ་ཉིད།
རྟོགས་ན་སངས་རྒྱས་ཀྱིས་གསུངས་པའི། །མདོ་རྒྱུད་རྣམས་དང་མི་མཐུན་ཡང་། །དེ་ལ་
སྐྱོན་མེད་དེ་མེད་ན། །མདོ་རྒྱུད་མཐུན་ཡང་ཅི་ཕན་ལོ། །དེ་ཡང་བརྟག་པར་བྱ་བས་ཉོན། །
མུ་སྟེགས་བྱེད་ལ་སྡོམ་པ་མེད། །དེ་ཕྱིར་དགེ་བ་བྱས་ན་ཡང་། །བར་མ་ཡིན་གྱི་སྡོམ་པ་
ལས། །བྱུང་བའི་དགེ་བ་སྲིད་མ་ཡིན། །དེ་བཞིན་དབང་བསྐུར་མ་ཐོབ་པ། །དེ་ལ་རིག་
འཛིན་སྡོམ་པ་མེད། །སྡོམ་མེད་དེ་ཡིས་དགེ་སྤྱད་ཀྱང་། །བར་མ་ཡིན་གྱི་གསང་སྔགས་ཀྱི།།
སྡོམ་པ་ལས་བྱུང་དགེ་བ་མིན། །སྡོམ་པའི་དགེ་བ་མ་ཡིན་ན། །གསང་སྔགས་ཐབས་ལམ་
རབ་ཟབ་ཀྱང་། །འཚང་མི་རྒྱ་བར་ཐུབ་པས་གསུངས། །སྡོམ་པ་གསུམ་དང་ལྡན་པ་ཡི། །
རིམ་གཉིས་ཟབ་མོའི་གནད་ཤེས་ན། །དེ་ནི་ཚེ་འདིའམ་བར་དོའམ། །སྐྱེ་བ་བཅུ་དྲུག་ཚུན་
ཆད་ན། །འགྲུབ་པར་རྫོགས་པའི་སངས་རྒྱས་གསུངས། །དེ་ཕྱིར་འདི་ལ་མཁས་རྣམས་
གུས། །གང་དག་རབ་ཏུ་འབྱུང་འདོད་ན། །སྡོམ་པ་བསྲུང་ཕྱིར་གུས་པས་ལོང་། །ལྟོ་གོས་
ཙམ་ལ་དམིགས་པ་ཡི། །རབ་ཏུ་འབྱུང་བ་ཐུབ་པས་བཀག །
སེམས་བསྐྱེད་བྱེད་པ་དེ་དག་ཀྱང་། །བསྟན་པའི་ལུགས་བཞིན་མི་བྱེད་ཀྱི། །
ཐོས་ཆུང་རྣམས་ཀྱི་མགོ་བསྐོར་ནས། །བླུན་པོ་དགའ་བར་བྱ་ཕྱིར་ཡིན། །གསང་སྔགས་པ
-40



སྡོམ་གསུམ་རབ་དབྱེ།
བསྒོམ་པ་མང་མོད་ཀྱི། །རྒྱུད་སྡེ་བཞིན་དུ་བསྒྲུབ་པ་ཉུང་། །སྤྱོད་པ་བདེ་བའི་འདུ་ཤེས་
ཀྱིས། །རང་བཟོར་གསང་སྔགས་སྤྱོད་པར་ཟད། །གལ་ཏེ་དབང་བསྐུར་བྱེད་ན་ཡང་། །
བཟང་པོའི་གཞུང་ལུགས་ཀུན་དོར་ནས། །གང་དག་བརྫུན་གྱིས་བསླད་པ་ལ། །ངོ་མཚར་
བཞིན་དུ་གུས་པས་ལེན། །བརྒྱ་ལ་བསྐྱེད་རིམ་བསྒོམ་ན་ཡང་། །སྦྱང་གཞི་སྦྱོང་བྱེད་ལེགས་
འཕྲོད་པའི། །ཆོ་གའི་ཡན་ལག་ཀུན་བོར་ནས། །རང་བཟོའི་དཀྲོངས་བསྐྱེད་བསྒོམ་པར་
ཟད། །གཏུམ་མོ་བསྒོམ་པ་ཕལ་ཆེར་ཡང་། །ནང་གི་རྟེན་འབྲེལ་མི་ཤེས་པར། །མུ་སྟེགས་
བྱེད་ཀྱི་གཏུམ་མོ་ལྟར། །དྲོད་ཙམ་ལ་ནི་དམིགས་པར་གོ །ཡེ་ཤེས་ཅུང་ཟད་སྐྱེས་ན་ཡང་། །
དེ་དག་ཉོན་མོངས་རྣམ་རྟོག་དང་། །འབྱེད་པའི་ཐབས་ལ་མི་མཁས་པས། །རྫོགས་པའི་
སངས་རྒྱས་ལམ་མི་འགྱུར། །བླ་མ་ལ་ནི་མོས་ན་ཡང་། །དེ་འདྲའི་བླ་མ་བླ་མ་མིན། །དཔོན་
སློབ་གཉིས་ཀ་གསང་སྔགས་ཀྱི། །སྡོམ་པ་མེད་པ་ཡིན་ཕྱིར་རོ། །དཔེར་ན་རབ་བྱུང་མ་བྱས་
ན། །མཁན་པོའི་ཐ་སྙད་མེད་པ་བཞིན། །དེ་བཞིན་དབང་བསྐུར་མ་ཐོབ་ན། །བླ་མའི་ཐ་
སྙད་མི་འབྱུང་ངོ་། །གསང་སྔགས་མིན་པའི་བླ་མ་ལ། །མོས་པ་བྱས་ཀྱང་ཚེ་འདི་ཡི། །བདེ་
སྐྱིད་ཕུན་ཚོགས་ཙམ་ཞིག་གམ། །རིམ་གྱིས་འགྲུབ་པའི་རྒྱུར་སྲིད་ཀྱི། །དེ་ནི་ཚེ་འདིའམ་
བར་དོ་ལ། །སངས་རྒྱས་ཉིད་སྦྱིན་མི་ནུས་སོ། །ཕ་རོལ་ཕྱིན་པའི་གཞུང་ལུགས་ལས། །བླ་
མ་སངས་རྒྱས་ལྟ་བུ་རུ། །བལྟ་བར་བྱ་ཞེས་གསུངས་མོད་ཀྱི། །སངས་རྒྱས་དངོས་སུ་
གསུངས་པ་མེད། །བླ་མ་སངས་རྒྱས་ཉིད་ཡིན་ཞེས། །བྱ་བ་དབང་བསྐུར་ཐོབ་ནས་ཡིན། །
དབང་བསྐུར་སྡོམ་པས་མ་སྦྲེལ་ན། །བཟང་ཡང་ཕ་རོལ་ཕྱིན་པ་ཡིན། །རབ་བྱུང་མིན་
ལ་མཁན་པོ་མེད། །དབང་མ་བསྐུར་ལ་བླ་མ་མེད། །སྡོམ་པ་མེད་ལ་དགེ་རྒྱུན་མེད། །
སྐྱབས་འགྲོ་མེད་ན་ཆོས་པ་མིན། །དགེ་སྦྱོང་སྡོམ་པ་མེད་པ་དང༌། །རྒྱལ་སྲས་སེམས་
བསྐྱེད་མ་མ་ཐོབ་པ། །སྔགས་པ་དབང་བསྐུར་མེད་པ་གསུམ། །སངས་རྒྱས་བསྟན་པའི་ཆོམ་
-41



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
རྐུན་ཡིན། །
ཕྱག་རྒྱ་ཆེན་པོ་བསྒོམ་ན་ཡང་། །རྟོག་པ་ཁ་ཚོམ་ཉིད་བསྒོམ་གྱི། །རིམ་གཉིས་
ལས་བྱུང་ཡེ་ཤེས་ལ། །ཕྱག་རྒྱ་ཆེན་པོར་མི་ཤེས་སོ། །བླུན་པོ་ཕྱག་རྒྱ་ཆེ་བསྒོམ་པ། །ཕལ་
ཆེར་དུད་འགྲོའི་རྒྱུ་རུ་གསུངས། །མིན་ན་གཟུགས་མེད་ཁམས་སུ་སྐྱེ། །ཡང་ན་ཉན་ཐོས་
འགོག་པར་ལྟུང་། །གལ་ཏེ་དེ་ནི་བསྒོམ་ལེགས་ཀྱང་། །དབུ་མའི་བསྒོམ་ལས་ལྷག་པ་མེད།།
དབུ་མའི་བསྒོམ་དེ་བཟང་མོད་ཀྱི། །འོན་ཀྱང་འགྲུབ་པ་ཤིན་ཏུ་དཀའ། །ཇི་སྲིད་ཚོགས་
གཉིས་མ་རྫོགས་པ། །དེ་སྲིད་བསྒོམ་དེ་མཐར་མི་ཕྱིན། །འདི་ཡི་ཚོགས་གཉིས་རྫོགས་པ་
ལ། །བསྐལ་པ་གྲངས་མེད་དགོས་པར་གསུངས། །ངེད་ཀྱི་ཕྱག་རྒྱ་ཆེན་པོ་ནི། །དབང་ལས་
བྱུང་བའི་ཡེ་ཤེས་དང་། །རིམ་པ་གཉིས་ཀྱི་ཏིང་འཛིན་ལས། །བྱུང་བའི་རང་བྱུང་ཡེ་ཤེས
ཡིན། །འདི་ཡི་རྟོགས་པ་གསང་སྔགས་ཀྱི། །ཐབས་ལ་མཁས་ན་ཚེ་འདིར་འགྲུབ། །དེ་
ལས་གཞན་དུ་ཕྱག་རྒྱ་ཆེ། །རྟོགས་པ་སངས་རྒྱས་ཀྱིས་མ་གསུངས། །དེས་ན་ཕྱག་རྒྱ་ཆེན་
པོ་ལ། །མོས་ན་གསང་སྔགས་གཞུང་བཞིན་སྒྲུབས། །ད་ལྟའི་ཕྱག་རྒྱ་ཆེན་པོ་དང༌། །རྒྱ་
ནག་ལུགས་ཀྱི་རྫོགས་ཆེན་ལ། །ཡས་འབབ་དང་ནི་མས་འཛེགས་གཉིས། །རིམ་གྱིས་པ་
དང་གཅིག་ཅར་པར། །མིང་འདོགས་བསྒྱུར་བ་མ་གཏོགས་པ། །དོན་ལ་ཁྱད་པར་དབྱེ་བ་
མེད། །ཆོས་ལུགས་འདི་འདྲ་འབྱུང་བ་ཡང་། །བྱང་ཆུབ་སེམས་དཔའ་ཞི་བ་འཚོས། །རྒྱལ་
པོ་ཁྲི་སྲོང་སྡེ་བཙན་ལ། །ལུང་བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་
ཀྱིས་ཉོན། །རྒྱལ་པོ་ཁྱོད་ཀྱི་བོད་ཡུལ་འདིར། །སློབ་དཔོན་པདྨ་འབྱུང་གནས་ཀྱིས། །
བརྟན་མ་བཅུ་གཉིས་ལ་གཏད་པས། །མུ་སྟེགས་འབྱུང་བར་མི་འགྱུར་མོད། །འོན་ཀྱང་རྟེན་
འབྲེལ་འགའ་ཡི་རྒྱུས། །ཆོས་ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་
འདས་ནས། །རྒྱ་ནག་དགེ་སློང་བྱུང་ནས་ནི། །དཀར་པོ་ཆིག་ཐུབ་ཅེས་བྱ་བ། །གཅིག་ཅར་
-42



སྡོམ་གསུམ་རབ་དབྱེ།
བ་ཡི་ལམ་སྟོན་འགྱུར། །དེ་ཚེ་ང་ཡི་སློབ་མ་ནི། །མཁས་པ་ཆེན་པོ་ཀ་མ་ལ། །ཤཱི་ལ་ཞེས་བྱ་
རྒྱ་གར་ནས། །སྤྱན་དྲོངས་དེ་ཡིས་དེ་སུན་འབྱིན། །དེ་ནས་དེ་ཡི་ཆོས་ལུགས་བཞིན། །དད་
ལྡན་རྣམས་ཀྱིས་སྤྱོད་ཅིག་གསུང་། །དེ་ཡིས་ཇི་སྐད་གསུངས་པ་བཞིན། །ཕྱི་ནས་ཐམས་
ཅད་བདེན་པར་གྱུར། །རྒྱ་ནག་ལུགས་དེ་ནུབ་མཛད་ནས། །རིམ་གྱིས་པ་ཡི་ཆོས་ལུགས་
སྤེལ། །ཕྱི་ནས་རྒྱལ་ཁྲིམས་ནུབ་པ་དང་། །རྒྱ་ནག་མཁན་པོའི་གཞུང་ལུགས་ཀྱི། །ཡི་གེ་
ཙམ་ལ་བརྟེན་ནས་ཀྱང་། །དེ་ཡི་མིང་འདོགས་གསང་ནས་ནི། །ཕྱག་རྒྱ་ཆེན་པོར་མིང་
བསྒྱུར་ནས། །ད་ལྟའི་ཕྱག་རྒྱ་ཆེན་པོ་ནི། །ཕལ་ཆེར་རྒྱ་ནག་ཆོས་ལུགས་ཡིན། །ནཱ་རོ་དང་
ནི་མེ་ཏྲི་པའི། །ཕྱག་རྒྱ་ཆེན་པོ་གང་ཡིན་པ། །དེ་ནི་ལས་དང་ཆོས་དང་ནི། །དམ་ཚིག་དང་ནི་
ཕྱག་རྒྱ་ཆེ། །གསང་སྔགས་རྒྱུད་ནས་ཇི་སྐད་དུ། །གསུངས་པ་དེ་ཉིད་ཁོང་བཞེད་དོ། །
འཕགས་པ་ཀླུ་སྒྲུབ་ཉིད་ཀྱིས་ཀྱང་། །ཕྱག་རྒྱ་བཞི་པར་འདི་སྐད་གསུངས། །ལས་ཀྱི་ཕྱག་
རྒྱ་མི་ཤེས་པས། །ཆོས་ཀྱི་ཕྱག་རྒྱའང་མི་ཤེས་ན། །ཕྱག་རྒྱ་ཆེན་པོའི་མིང་ཙམ་ཡང་། །
རྟོགས་པ་ཉིད་ནི་མི་སྲིད་གསུངས། །རྒྱུད་ཀྱི་རྒྱལ་པོ་གཞན་དང་ནི། །བསྟན་བཅོས་ཆེན་པོ་
ག་ཞན་ལས་ཀྱང་། །དབང་བསྐུར་དག་དང་མ་འབྲེལ་བ། །དེ་ལ་ཕྱག་རྒྱ་ཆེན་པོ་བཀག །
དབང་བསྐུར་བ་ལས་བྱུང་བ་ཡི། །ཡེ་ཤེས་ཕྱག་རྒྱ་ཆེ་རྟོགས་ན། །ད་གཟོད་མཚན་མ་དང་
བཅས་པའི། །འབད་རྩོལ་ཀུན་ལ་མི་ལྟོས་སོ། །དེང་སང་འགའ་ཞིག་བླ་མ་ཡི། །མོས་གུས་
ཙམ་གྱིས་སེམས་བསྒྱུར་ནས། །རྟོག་པ་ཅུང་ཟད་འགགས་པ་ལ། །ཕྱག་རྒྱ་ཆེན་པོའི་ངོ་སྤྲོད་
བྱེད། །དེ་འདྲ་བདུད་ཀྱི་ཡིན་པའང་སྲིད། །ཡང་ན་ཁམས་འདུས་འགའ་ལའང་འབྱུང་། །
ཀ་རུ་འཛིན་ཞེས་བྱ་བ་ཡི། །བརྫུན་རླབས་ཅན་གྱི་གྲུབ་ཐོབ་བྱུང་། །དེ་ཡི་དགོན་པ་མཐོང་
ཙམ་གྱིས། །འགའ་ལ་ཏིང་འཛིན་སྐྱེས་ཞེས་ཟེར། །ཕྱི་ནས་དེ་ཡི་གྲུབ་ཐོབ་ཞིག །དེ་ནས་
ཏིང་འཛིན་དེ་རྒྱུན་ཆད། །དེ་འདྲའི་ཏིང་འཛིན་བདུད་རིགས་ཀྱི། །འབྱུང་པོ་རྣམས་ཀྱིས་བྱེད་c
-43



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པར་གསུངས། །སངས་རྒྱས་གསུང་བཞིན་བསྒྲུབས་པ་ཡི། །བྱིན་རླབས་སངས་རྒྱས་རྣམས་
ཀྱི་ཡིན། །
ཁ་ཅིག་སྐྱེ་བ་སྔ་མ་ལ། །སེམས་བསྐྱེད་དབང་བསྐུར་མ་བྱས་ན། །ཆོས་ལ་དད་པ་
མི་སྲིད་པས། །གང་དག་ཐེག་ཆེན་དད་ཐོབ་པ། །དེ་དག་སྔར་སྦྱངས་ཡིན་པས་ན། །ད་ལྟ་
དབང་བསྐུར་མི་དགོས་ཟེར། །འོ་ན་སོ་སོར་ཐར་པ་ཡི། །སྡོམ་པ་དག་ལ་མོས་པ་ཡང་། །སྔ་
མའི་སྡོམ་པ་ཡོད་པའི་ཕྱིར། །ད་ལྟ་རབ་ཏུ་དབྱུང་ཅི་དགོས། །བྱང་ཆུབ་སེམས་དཔའི་སེམས་
བསྐྱེད་ཀྱང་། །སྔ་མའི་སེམས་བསྐྱེད་ཡོད་པའི་ཕྱིར། །ད་ལྟ་སེམས་བསྐྱེད་བྱ་ཅི་དགོས། །དེ་
དག་དགོས་ན་གསང་སྔགས་ཀྱི། །དབང་བསྐུར་ཡང་ནི་ཅིས་མི་དགོས། །སངས་རྒྱས་ཆོས་
ལ་མི་དགའ་བའི། །མུ་སྟེགས་བྱེད་ཀྱིས་ཆོས་སྤངས་པ། །དེ་ལ་མཚར་དུ་མི་བརྩི་ཡི། །
སངས་རྒྱས་ཆོས་ལ་བརྟེན་བཞིན་དུ། །མདོ་རྒྱུད་ཉན་བཤད་འགོག་བྱེད་པ། །དེ་ལ་ཁོ་བོ་ངོ་དུའོབ
དེ
མཚར་སྐྱེས། །
ལ་ལ་ཞི་གནས་ཅུང་ཟད་དང་། །སྣང་སྟོང་རྟོགས་པ་ཕྲ་མོ་ལ། །མཐོང་ལམ་
ཡིན་ཞེས་ངོ་སྤྲོད་བྱེད། ཁྱུང་གི་སྒོང་རྒྱ་ཇི་བཞིན་དུ། །ལུས་ཀྱི་རྒྱ་ཡིས་བཅིངས་པས་ན། །ད་
ལྟ་ཡོན་ཏན་མི་འབྱུང་བས། །ལུས་རྒྱ་ཞིག་པའི་ཤི་མ་ཐག །ཡོན་ཏན་ཕྱི་ནས་འབྱུང་ཞེས་
ཟེར། །ཐེག་པ་ཆེན་པོའི་མདོ་རྒྱུད་ལས། །འདི་འདྲའི་ཆོས་ལུགས་བཤད་པ་མེད། །ཉི་མ་དེ་
རིང་ཤ་བ་ཡི། །འོད་ཟེར་ནངས་པར་འབྱུང་བ་མཚར། ཁ་ཅིག་ཕ་རོལ་ཕྱིན་པ་དང་། །
གསང་སྔགས་གཉིས་ཀྱི་མཐོང་ལམ་ལ། །རྒྱན་ཅན་རྒྱན་མེད་ཡིན་ཞེས་ཟེར། །དེ་ལྟ་ཡིན་ན་
སངས་རྒྱས་ཀྱང་། །རྒྱན་ཅན་རྒྱན་མེད་གཉིས་སུ་འགྱུར། །ཉན་ཐོས་རྣམས་ཀྱི་དགྲ་བཅོམ་
ལ། །རྒྱན་ཅན་རྒྱན་མེད་གཉིས་འཐད་ཀྱི། །ཐེག་པ་ཆེན་པོའི་འཕགས་པ་ལ། །རྒྱན་ཅན་
རྒྱན་མེད་གཉིས་མི་སྲིད། །ཉན་ཐོས་ལྕགས་ཀྱི་ཚ་ཚའི་དཔེས། །ཚེ་འདིར་མྱ་ངན་མ་འདས་
-44



སྡོམ་གསུམ་རབ་དབྱེ།
ཚེ་
སྐུཔ། །བ་དོར་མྱ་ངན་འདའ་བར་གསུངས། །དེ་བཞིན་གསང་སྔགས་བསྒོམ་པ་ལས།
འདིར་མཐོང་ལམ་མ་ཐོབ་པ། །བར་དོར་མཐོང་ལམ་ཐོབ་མོད་ཀྱི། །ཚེ་འདིར་མཐོང་ལམ་
སྐྱེས་པ་ལ། །ཡོན་ཏན་ཤི་ནས་འབྱུང་བ་ནི། །བླུན་པོ་རྣམས་ཀྱི་བརྫུན་རིབ་ཡིན། །མདོ་
རྒྱུད་ཀུན་དང་མི་མཐུན་པས། །འདི་འདྲའི་ཆོས་ལུགས་མཁས་པས་སྤང་། །ཇོ་བོ་ནཱ་རོ་ཏ་པ
ནི། །དབང་བསྐུར་དུས་སུ་མཐོང་ལམ་སྐྱེ། །དེ་ནི་སྐད་ཅིག་དེ་ལ་འགག །ཆོས་མཆོག་རྗེས་
ཀྱི་མཐོང་ལམ་ནི། །འགག་པ་མེད་ཅེས་གསུང་བར་གྲག །འདི་ནི་དཔེ་ཡི་ཡེ་ཤེས་ལ། །
མཐོང་བའི་ལམ་དུ་བཏགས་པར་ཟད། །འཕགས་པ་ལྷ་ཡིས་སྤྱོད་བསྡུས་སུ། །བདེན་པ་
མཐོང་ཡང་ལས་མཐའ་ལ། །ཆགས་པར་གསུངས་པ་རྫོགས་རིམ་གྱི། །རང་བྱུང་ཡེ་ཤེས་
རྟོགས་པ་ནི། །དཔེ་ཡི་ཡེ་ཤེས་ཉིད་ལ་དགོངས། །དེ་དང་ལམ་འབྲས་ལ་སོགས་པ། །གྲུབ་
ཐོབ་རྣམས་ཀྱི་དགོངས་པ་མཐུན། །དེས་ན་ངེད་ཀྱི་མཐོང་ལམ་ནི། །འཕགས་པ་མིན་ལ་
འབྱུང་མི་སྲིད། །ཐེག་པ་གསུམ་གྱི་ལག་ལེན་ཡང་། །རང་རང་གཞུང་ལུགས་བཞིན་བྱེད་ན།།
སངས་རྒྱས་བསྟན་ཡིན་མི་བྱེད་ན། །བསྟན་པའི་གཟུགས་བརྙན་ཡིན་ཞེས་བྱ། །ཉན་ཐོཐོས་
རྣམས་ཀྱི་བླ་མ་དེ། །བཟང་ཡང་གང་ཟག་ཁོ་ནར་བས། །ཕ་རོལ་ཕྱིན་པའི་བླ་མ་ནི། །
བཟང་ན་དགེ་འདུན་དཀོན་མཆོག་ཡིན། །གསང་སྔགས་པ་ཡི་བླ་མ་མཆོག །དཀོན་མཆོག་
གསུམ་དང་དབྱེར་མེད་ཡིན། །དེས་ན་དེ་ལ་གསོལ་བཏབ་པས། །དཀོན་མཆོག་གསུམ་པོ་
ཚེ་འདིར་འགྲུབ། །དེ་ལྟའི་ཐེག་པ་གསུམ་པོ་ཡི། །སོ་སོའི་གཞུང་ལས་འབྱུང་བ་བཞིན། །བླ་
མའི་མཚན་ཉིད་མི་ལྡན་ན། །བླ་མ་ཡིན་གྱི་དམ་པ་མིན། །དེ་ལ་གསོལ་བ་བཏབ་ན་ཡང་། །
བྱིན་རླབས་ཅུང་ཟད་འབྱུང་མོད་ཀྱི། །ཚེ་འདིའམ་བར་དོ་ལ་སོགས་སུ། །སངས་རྒྱས་ཉིད་
སྦྱིན་མི་ནུས་སོ། །དེས་ན་དབང་བསྐུར་ཐོབ་པའི་མིས། །དཀོན་མཆོག་གསུམ་པོ་བླ་མ་རུ། །
འདུས་པར་མཐོང་ནས་བླ་མ་ལ། །གསོལ་བ་བཏབ་ན་བྱིན་རླབས་འཇུག །གལ་ཏེ་དབང་
-45



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བསྐུར་མ་ཐོབ་ན། །བླ་མ་དཀོན་མཆོག་གསུམ་ཉིད་དུ། །ཕར་ལ་བསྡུས་ལ་གསོལ་བ་ཐོབ།།
རིམ་གྱིས་བྱིན་རླབས་ཅི་རིགས་འཇུག །བླ་མ་རྐྱང་པ་བཟང་སྲིད་ཀྱང་། །གསོལ་བ་བཏབ་
པ་བྱིན་རླབས་ཆུང་། །དེ་བས་དཀོན་མཆོག་གསུམ་ཉིད་ལ། །གསོལ་བ་བཏབ་པ་ཤིན་ཏུ་
བཟང་། །དབང་བསྐུར་དང་པོ་མ་ཐོབ་པར། །བསྐྱེད་པའི་རིམ་པ་བསྒོམ་པ་དང་། །དབང་
བསྐུར་གཉིས་པ་མ་ཐོབ་པར། །གཏུམ་མོ་ལ་སོགས་བསྒོམ་པ་དང་། །དབང་བསྐུར་གསུམ་
པ་མ་ཐོབ་པར། །བདེ་སྟོང་ལ་སོགས་བསྒོམ་པ་དང་། །དབང་བསྐུར་བཞི་པ་མ་ཐོབ་པར།།
ཕྱག་རྒྱ་ཆེན་པོ་སོགས་བསྒོམ་དང་། །དགེ་སློང་སྡོམ་པ་མ་ཐོབ་པར། །མཁན་སློབ་ལ་
སོགས་བྱེད་པ་ནི། །གསང་སྔགས་མེད་པར་སྦྲུལ་གདུག་གི །མགོ་ལས་རིན་ཆེན་ལེན་པ་
ལྟར། །རང་གཞན་བརླག་པའི་རྒྱུ་རུ་བས། །མཁས་པ་རྣམས་ཀྱིས་རྒྱང་རིང་སྤང་། །
གཞན་ཡང་གངས་རིའི་ཁྲོད་འདི་ན། །འཁྲུལ་པའི་ལག་ལེན་དུ་མ་ཡོད། ཁ་
འབར་མ་ཡི་གཏོར་མ་ལ། །དེ་བཞིན་གཤེགས་པ་བཞི་ཡི་མཚན། །སྔོན་ལ་བརྗོད་པའི་
ལག་ལེན་མཐོང་། །འདི་ཡང་མདོ་དང་མཐུན་མ་ཡིན། །མདོ་ལས་སྔོན་ལ་སྔགས་བརྗོད་
ནས། །སངས་རྒྱས་བཞི་པོ་ཕྱི་ནས་གསུངས། །འགའ་ཞིག་ཆུ་སྦྱིན་ནང་དུ་ཟན། །འཇུག་
པའི་ལག་ལེན་བྱེད་པ་ཐོས། །འཇུར་གེགས་ཅན་གྱི་ཡི་དྭགས་ཀྱིས། །ཆུ་སྦྱིན་ནང་དུ་ཟན་
མཐོང་ན། །འཇིགས་པ་ཆེན་པོ་འབྱུང་བར་གསུངས། །དེས་ན་ཆུ་སྦྱིན་ནང་དུ་ཟན། །
འདེབས་པ་ཆོ་ག་ཉམས་པ་ཡིན། །ཟན་གྱི་ཕུད་ལས་ལྷ་བཤོས་དང༌། །ཆང་བུ་བྱ་བར་
སངས་རྒྱས་གསུངས། །རྡོ་རྗེ་རྩེ་མོའི་རྒྱུད་ལས་ནི། །ཟས་ཀྱི་ཕུད་ལ་ཆང་བུ་སྦྱིན། །ཞེས་
གསུངས་འཕྲོག་མའི་མདོ་ལས་ཀྱང་། །སངས་རྒྱས་སྟོན་པར་ཁས་འཆེ་ན། །འཕྲོག་མ་ལ་ནི་
ཆང་བུ་སྦྱིན། །ཞེས་གསུངས་དེ་ཡི་ཆོ་ག་ནི། །ལྟ་བ་ངན་སེལ་ལ་སོགས་ལྟོས། །འགའ་ཞིག་
སངས་རྒྱས་གསུངས་པ་ཡི། །ལྷ་བཤོས་ཆང་བུ་མི་བྱེད་པར། །མ་གསུངས་པ་ཡི་འབྲང་རྒྱས་ལ
-46



སྡོམ་གསུམ་རབ་དབྱེ།
དང་། །གྲུ་གསུམ་ལ་སོགས་བྱེད་པ་མཐོང་། །གསང་སྔགས་རྙིང་མ་འགའ་ཞིག་ལས། །གྲུ་
གསུམ་དབང་ཕྱུག་ཆེན་པོའི་སྙིང་། །དེ་ཡི་ཤ་དང་ཁྲག་གིས་བརྒྱན། །མཐེབ་ཀྱུ་མགོ་བོའི་
ཐོད་པས་བསྐོར། །ཆང་སོགས་བདུད་རྩིས་དེ་བཀང་ནས། །ཧེ་རུ་ཀ་ལ་མཆོད་ཅེས་ཟེར། །
གསང་སྔགས་གསར་མར་གྲུ་གསུམ་གྱི། །གཏོར་མ་གཞུང་ནས་བཤད་པ་མེད། །ཟས་ཀྱི་
ཕུད་ལ་ཁྱད་པར་དུ། །གྲུ་གསུམ་འབུལ་བར་གསུངས་པ་མེད། །ལག་ལེན་ཐམས་པ་ཅད་
སངས་རྒྱས་ཀྱི། །གསུང་དང་མཐུན་ན་བསྟན་པ་ཡིན། །དེས་ན་མདོ་སྡེ་མ་དཀྲུག་པར། །
སངས་རྒྱས་གསུང་བཞིན་ཉམས་སུ་ལོང་། །སངས་རྒྱས་རབ་ཏུ་བྱུང་བ་ཡི། །ཕྱག་ཏུ་མཚོན་
ཆ་བསྐུར་བ་མཐོང་། ཁྱིམ་པའི་ཆ་ལུགས་ཅན་དག་ལ། །རྒྱན་དང་མཚོན་ཆ་སོགས་སྲིད་ཀྱི།།
རབ་བྱུང་རྣམས་ལ་དེ་མི་སྲིད། །བྱང་ཆུབ་མཆོག་གི་ཕྱག་རྒྱ་སོགས། །མཛད་པའི་རིགས་ལྔ་
སེར་འབྱམ་མཐོང་། །མདོ་ལུགས་ཡིན་ཞེས་ལ་ལ་སྨྲ། །མདོ་ནས་འདི་འདྲ་གསུངས་པ་མེད།།
བྱ་སྤྱོད་གཉིས་ཀྱི་རྒྱུད་ལས་ཀྱང་། །སངས་རྒྱས་རིགས་ལྔར་བསྡུས་པ་མེད། །རྣལ་འབྱོར་
རྒྱུད་ལས་གསུངས་པ་ཡི། །རིགས་ལྔ་ ཁ་དོག་ཐ་དད་ཅིང་། །ཕྱག་རྒྱ་ཡང་ནི་ཐ་དད་
གསུངས། །འདི་ཡི་སྐུ་མདོག་ཕྱག་རྒྱ་ནི། །རྟེན་ཅིང་འབྲེལ་འབྱུང་སྐུ་ཡིན་པས། །ཡེ་ཤེས་ལྔ་
ལ་འཐད་པ་ཡིན། །དུས་ཀྱི་འཁོར་ལོ་ལ་སོགས་ལས། །རིགས་ལྔའི་ཁ་དོག་གཞན་གསུངས་
པ། །འབྱུང་བ་རྣམ་ལྔ་སྦྱོང་བ་ཡི། །རྟེན་ཅིང་འབྲེལ་འབྱུང་སྐུ་ཡིན་ནོ། །སངས་རྒྱས་གསེར་
མདོག་ཅེས་གསུངས་པ། །དྲི་མ་མེད་ཅིང་དྭངས་པའམ། །སྤྲུལ་སྐུ་ཕལ་ལ་དགོངས་ཏེ་
གསུངས། །གཞན་དུ་སྨན་བླ་ནམ་མཁའི་མདོག །སྔོན་པོ་ཉིད་དུ་མདོ་ལས་གསུངས། །ཡི་
དམ་ལྷ་ཡི་སྒྲུབ་ཐབས་དང་། །སྔགས་ཀྱི་བཟླས་པའི་ཆོ་ག་དང་། །མཆོག་དང་ཐུན་མོང་
དངོས་གྲུབ་དང་། །བསྒྲུབ་པའི་ཆོ་ག་ཇི་སྙེད་པ། །མདོ་སྡེ་ཀུན་ལས་གསུངས་པ་མེད། །དེ་
སང་སྔགས་ལ་མི་མོས་པར། །ལྷ་བསྒོམ་ལ་སོགས་བྱེད་པ་ཡང་། །སངས་རྒྱས་བསྟན་དང་
-47



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
མཐུན་པ་མིན། །གཞན་ཡང་སྦྱིན་སྲེག་རོ་སྲེག་དང་། །བདུན་ཚིགས་སཱཙྪའི་ཆོ་ག་སོགས། །
དེང་སང་གསང་སྔགས་ལུགས་བོར་ནས། །མདོ་མཆོད་ཙམ་ལ་བརྟེན་པ་ཡི། །ཆོ་གའི་རྣམ་
གཞག་བྱེད་པ་ཡོད། །ཕ་རོལ་ཕྱིན་པའི་མདོ་སྡེ་དང་། །བསྟན་བཅོས་ཀུན་ལས་གསུངས་པ་
མེད། །འདི་དག་ངན་སོང་སྦྱོང་རྒྱུད་ལ། །སོགས་པའི་རྒྱུད་སྡེ་འགའ་ཞིག་ལས། །གསུངས་
པའི་རྗེས་སུ་འབྲངས་པ་ཡི། །གསང་སྔགས་པ་ལ་གྲགས་པ་ཡིན། །དེ་བཞིན་རབ་གནས
མདོ་ལུགས་དང་། །ཕྱག་ན་རྡོ་རྗེ་མདོ་ལུགས་དང་། །ལྟུང་བཤགས་དང་ནི་ཤེར་སྙིང་སོགས།།
སྔགས་ལུགས་ཡིན་ཞེས་འཆད་པ་ཐོས། །འདི་ཡང་བརྟག་པར་བྱ་བས་ཉོན། །མདོ་ནས་
རབ་གནས་བཤད་པ་མེད། །འོན་ཀྱང་མཆོད་བསྟོད་བཀྲ་ཤིས་སོགས། །རྒྱལ་པོའི་མངའ་
དབུལ་ལྟ་བུ་ལ། །རབ་གནས་ཡིན་ཞེས་སྨྲ་ན་སྨོས། །ལྷ་བསྒོམ་པ་དང་སྔགས་བཟླས་དང༌།།
བུམ་པ་ལྷ་ཡི་སྟ་གོན་དང་། །དངོས་གཞིའི་དམ་ཚིག་སེམས་དཔའ་དང་། །ཡེ་ཤེས་འཁོར་
ལོ་དགུག་གཞུག་དང་། །སྤྱན་དབྱེ་བརྟན་པར་བཞུགས་པ་དང༌། །སྔགས་ཀྱིས་བྱིན་གྱིས་
བརླབས་པ་ཡི། །མེ་ཏོག་དོར་ནས་ལེགས་མཆོད་དེ། །བཀྲ་ཤིས་རྒྱས་པར་བྱེད་པ་ཡི། །ཆོ་
ག་གསང་སྔགས་རྒྱུད་སྡེ་ལས། །གསུངས་ཀྱི་ཕ་རོལ་ཕྱིན་ལས་མིན། །ལ་ལ་གདམས་ངག་
ཡིན་ཞེས་སྨྲ། །འོ་ན་མདོ་སྡེ་གང་དག་ལ། །བརྟེན་པ་ཡིན་པ་སྨྲ་དགོས་སོ། །དེང་སང་
གསང་བ་འདུས་པའི་ལྷ། །བསྒོམས་ནས་མདོ་ལུགས་ཡིན་ཞེས་ཟེར། །གསང་འདུས་ལ་
སོགས་ཆོ་ག་ལ། །མདོ་ལུགས་ཆོ་ག་འབྱུང་བ་མཚར། །སེང་གེའི་ཕྲུ་གུ་གླང་ཆེན་ལས། །
བྱུང་ན་སྔོན་མེད་སྲོག་ཆགས་ཡིན། །མཁས་པ་རྣམས་ཀྱིས་འདི་འདྲ་ཡི། །ཆོ་ག་སླན་ཆད་མ་
བྱེད་ཅིག །ལྷ་ལ་རབ་ཏུ་གནས་པ་དང་། །མི་ལ་དབང་བསྐུར་བྱ་བ་སོགས། །རྡོ་རྗེ་སློབ་
མའི་དབང་བསྐུར་བ། །ཐོབ་ཀྱང་བྱ་བར་མ་གསུངས་ན། །དབང་བསྐུར་གཏན་ནས་མ་ཐོབ་
པའི། །གང་ཟག་རྣམས་ཀྱིས་སྨོས་ཅི་དགོས། །རྡོ་རྗེ་སློབ་མའི་དབང་བསྐུར་ཙམ། །ཐོབ་
-48



སྡོམ་གསུམ་རབ་དབྱེ།
ནས་ལྷ་བསྒོམ་ཙམ་དང་ནི། །བཟླས་བརྗོད་དང་ནི་སྦྱིན་སྲེག་དང་། །ལས་ཚོགས་ལ་སོགས་
བསྒྲུབ་པ་ཡི། །དངོས་གྲུབ་དང་ནི་ཕྱག་རྒྱ་ཡི། །ཡེ་ཤེས་བསྒྲུབ་པའི་ཆོ་ག་དང༌། །གསང་
སྔགས་འགའ་ཞིག་ཉན་པ་ལ། །དབང་བ་ཡིན་གྱི་རྒྱུད་འཆད་དང༌། །དབང་བསྐུར་དང་ནི་
རབ་གནས་སོགས། །སློབ་དཔོན་ཕྲིན་ལས་བྱར་མི་རུང་། །རྡོ་རྗེ་སློབ་དཔོན་དབང་ཐོབ་
ནས། །འཁོར་ལོ་ལྷ་ཡི་དེ་ཉིད་སོགས། །རྣམ་དག་དཀྱིལ་འཁོར་བསྒོམ་པ་དང༌། །དབང་
བསྐུར་དང་ནི་རབ་གནས་སོགས། །སློབ་དཔོན་གྱི་ནི་ཕྲིན་ལས་དང༌། །སངས་རྒྱས་ཀུན་གྱི་
དམ་ཚིག་དང་། །བླ་ན་མེད་པའི་སྡོམ་པ་སོགས། །རྡོ་རྗེ་སློབ་དཔོན་ཁོ་ནའི་ལས། །ཉིད་
ཡིན་གཞན་གྱིས་བྱར་མི་རུང་། །དེང་སང་རབ་གནས་མདོ་ལུགས་ཞེས། །འཆད་པ་སངས་
རྒྱས་བསྟན་པ་མིན། ཁྱིམ་པས་མཁན་སློབ་བྱེད་པ་དང་། །རྡོ་རྗེ་སློབ་དཔོན་མ་ཡིན་པས། །
དབང་བསྐུར་རབ་གནས་བྱེད་པ་ནི། །གཉིས་ཀ་བསྟན་པ་མིན་པར་མཚུངས། །ཕྱག་ན་རྡོ་
རྗེའི་བསྒོམ་བཟླས་ཀྱང་། །མདོ་སྡེ་རྣམས་ནས་བཤད་པ་མེད། །གཟུངས་ནས་བཤད་པ་དེ་
དག་ནི། །བྱ་བའི་རྒྱུད་ཀྱི་ཆོ་ག་ཡིན། །ལྟུང་བཤགས་སངས་རྒྱས་ཕྱག་མཚན་ལ། །ཕུབ་
དང་རལ་གྲི་སོགས་འཛིན་པའི། །སྒྲུབ་ཐབས་སངས་རྒྱས་ཀྱིས་མ་གསུངས། །མདོ་དང་
རྒྱུད་ཀྱི་ཁྱད་པར་ནི། །ཆོ་གའི་བྱ་བ་ཡོད་མེད་ཡིན། །དེ་ལྟར་ཤེས་ནས་མདོ་སྡེ་དང་། །
སྔགས་ཀྱི་ལུགས་རྣམས་དཔྱོད་དེ་སྨྲོས། །
ལ་ལ་ཐེག་པ་རིམ་དགུ་ལ། །ལྟ་བ་ཐ་དད་ཡོད་ཅེས་ཟེར། །ཉན་ཐོས་དང་ནི་ཐེག་
ཆེན་ལ། །ལྟ་བའི་རིམ་པ་ཡོད་མོད་ཀྱི། །ཕ་རོལ་ཕྱིན་དང་གསང་སྔགས་ལ། །ལྟ་བའི་དབྱེ་
བ་བཤད་པ་མེད། །ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྟ་དེ་
སྤྲོས་པ་ཅན་དུ་འགྱུར། །སྤྲོས་བྲལ་ཡིན་ན་ཁྱད་པར་མེད། །དེས་ན་བཤད་པས་གོ་བ་ཡི། །
ཐོས་པའི་ལྟ་བ་གཅིག་ཉིད་ཡིན། །འོན་ཀྱང་སྤྲོས་བྲལ་རྟོགས་པ་ཡི། །ཐབས་ལ་གསང་
-49



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྔགས་ཁྱད་པར་འཕགས། ཁ་ཅིག་དབུ་མའི་ལྟ་བ་ནི། །ཀུན་རྫོབ་ཇི་ལྟར་སྣང་བཞིན་ཡིན།།
དོན་དམ་མཐའ་བཞིའི་སྤྲོས་དང་བྲལ། །བྱ་བའི་རྒྱུད་ཀྱི་ཀུན་རྫོབ་ནི། །རིགས་གསུམ་རྒྱལ་
བའི་དཀྱིལ་འཁོར་ཡིན། །དོན་དམ་དབུ་མ་དང་མཚུངས་ཟེར། །སྤྱོད་པའི་རྒྱུད་ཀྱི་ཀུན་རྫོབ་
དང༌། །རྣལ་འབྱོར་རྒྱུད་ཀྱི་ཀུན་རྫོབ་ནི། །རིགས་ལྔའི་རྒྱལ་བར་སྣང་བ་ཡིན། །རྣལ་འབྱོར་
ཆེན་པོའི་ཀུན་རྫོབ་ནི། །དམ་པ་རིགས་བརྒྱ་ཡིན་ཞེར་ཟེར། །ལྟ་སྒོམ་རྣམ་དབྱེ་མ་ཕྱེད་ཅིང་།།
ཐབས་དང་ཤེས་རབ་མ་ཤེས་པས། །འདི་འདྲའི་དབྱེ་བ་འཁྲུལ་པ་ཡིན། །འདི་ཡི་འཐད་པ་
བཤད་ཀྱིས་ཉོན། །རིགས་གསུམ་ལ་སོགས་སངས་རྒྱས་སུ། །བསྒོམ་པ་ཡིན་གྱི་ལྟ་བ་མིན།།
བྱ་སྤྱོད་རྣལ་འབྱོར་རྒྱུད་གསུམ་ལས། །སྣང་བ་ལྷ་རུ་གསུངས་པ་མེད། །འོན་ཀྱང་བྱ་བའི་
རྒྱུད་དུ་ནི། །བྲིས་སྐུ་ལྷ་རུ་བསྒོམས་ནས་ཀྱང༌། །དེ་ལས་དངོས་གྲུབ་ལེན་པ་ཡིན། །དེས་ན་
དཀའ་ཐུབ་གཙང་སྦྲ་ཡིས། །སངས་རྒྱས་མཉེས་ནས་དངོས་གྲུབ་གནང༌། །སྤྱོད་པའི་རྒྱུད་
དུ་བྲིས་སྐུ་དང་། །རང་ཉིད་གཉིས་ཀ་ལྷར་བསྒོམས་ནས། །གྲོགས་པོ་ལྟ་བུའི་དངོས་གྲུབ་
ལེན། །རྣལ་འབྱོར་རྒྱུད་དུ་ཕྱི་རོལ་ལ། །དམིགས་པའི་རྐྱེན་ཙམ་བྱས་ནས་ཀྱང་། །རང་ཉིད་
དམ་ཚིག་སེམས་དཔའ་ལ། །ཡེ་ཤེས་འཁོར་ལོ་སྤྱན་དྲངས་ནས། །ཇི་སྲིད་ཕྱག་རྒྱ་མ་
བཀྲོལ་བ། །དེ་ཡི་བར་དུ་སངས་རྒྱས་བཞུགས། །ཕྱག་རྒྱ་བཀྲོལ་ནས་སངས་རྒྱས་གཤེགས།།
དེ་ནས་རང་ཉིད་ཐ་མལ་འགྱུར། །འདི་དག་གི་ནི་ལུང་སྦྱོར་རྣམས། །ཡི་གེ་མངས་ཀྱི་དོགས་
པས་བཞག །རྣལ་འབྱོར་ཆེན་པོའི་རྒྱུད་དུ་ནི། །དག་པ་གསུམ་གྱི་རང་བཞིན་བཤད། །འདི་
ཡི་ལུང་རིགས་མན་ངག་རྣམས། །བླ་མའི་ཞལ་ལས་ལེགས་པར་དྲིས། །གལ་ཏེ་བྱ་བའི་
རྒྱུད་ཀྱི་ཡང་། །ཀུན་རྫོབ་ལྷ་རུ་གནས་ན་ནི། །དཀའ་ཐུབ་གཙང་སྦྲ་ག་ལ་འཐད། །ལྷ་ལ་
གཙང་དང་མི་གཙང་མེད། །ལྷ་རྣམས་དཀའ་ཐུབ་ཀྱིས་མི་གདུང་། ཁ་ཅིག་སྤྱོད་པའི་རྒྱུད་ཀྱི་
ཡང་། །ལྟ་བ་རྣལ་འབྱོར་རྒྱུད་དང་མཐུན། །སྤྱོད་པ་བྱ་བའི་རྒྱུད་བཞིན་བྱེད། །འདི་ཡང་དེ་
-50



སྡོམ་གསུམ་རབ་དབྱེ།
།
ལྟར་ངེས་པ་མེད། །འདི་ནི་གཉིས་ཀའི་རྒྱུད་ཡིན་པས། །རེས་འགའ་གཙང་སྦྲ་སྤྱོད་མོད་ཀྱི།།
ཕལ་ཆེར་ཅི་བདེར་སྤྱོད་པར་གསུངས། །སྤྱོད་པའི་རྒྱུད་ལ་རིགས་ལྔ་ཡི། །དོན་གྲུབ་ན་
ཡང་ཐ་སྙད་མེད། །ཕྱག་རྒྱ་སྐུ་མདོག་རྣམ་དག་ཀྱང་། །རྣལ་འབྱོར་རྒྱུད་བཞིན་དེར་མ
གསུངས། །དེས་ན་རྣལ་འབྱོར་རྒྱུད་མན་ཆད། །ཀུན་རྫོབ་ལྷ་རུ་གསུངས་པ་མེད། །འོན་
ཀྱང་ཀུན་རྫོབ་ཐམས་ཅད་ནི། །ཇི་ལྟར་སྣང་བ་བཞིན་དུ་བས། །བྲིས་སྐུ་ལ་སོགས་ལྷར་
བསྒོམ་པ། །དེ་ནི་ཐབས་ཀྱི་ཁྱད་པར་ཡིན། །རྣལ་འབྱོར་ཆེན་པོའི་རྒྱུད་སྡེ་ལས། །ཀུན་རྫོབ་
ཇི་ལྟར་སྣང་བ་འདི། །ཐབས་ལ་མཁས་པའི་ཁྱད་པར་གྱིས། །སྦྱང་གཞི་སྦྱོང་བྱེད་ངོ་སྤྲོད་པ།།
དེ་ཚེ་དམ་པ་རིགས་བརྒྱ་ལ། །སོགས་པའི་དབྱེ་བ་རྒྱལ་བས་གསུངས། །དེས་ན་ཀུན་རྫོབ་
ལྡོག་པ་དང༌། །ལྷ་ གློ་བོ་མཁན་ཆེན་ལྟ་བའི་ཟེར་ཡི་ལྡོག་པ་མ་ཕྱེད་པས། །གསང་སྔགས་རྙིང་
མའི་ཀུན་རྫོབ་ཀུན། །ལྟ་བ་དང་འཁྲུལ་དེ་ལྟར་ཡིན། །གསང་སྔགས་སྔ་འགྱུར་བ་རྣམས་ནི།།
རྣལ་འབྱོར་རྣལ་འབྱོར་ཆེན་པོ་དང་། །རྗེས་སུ་རྣལ་འབྱོར་ཤིན་ཏུ་ནི། །རྣལ་འབྱོར་ཞེས་བྱ་
རྣམ་པ་བཞི། །ཐེག་པའི་རིམ་པ་ཡིན་ཞེས་ཟེར། །ཤིན་ཏུ་རྣལ་འབྱོར་བཟང་བར་འདོད། །
གསང་སྔགས་ཕྱི་འགྱུར་བ་རྣམས་ནི། །རྣལ་འབྱོར་རྗེས་སུ་རྣལ་འབྱོར་དང༌། །ཤིན་ཏུ་རྣལ་
འབྱོར་རྣལ་འབྱོར་ཆེ། །འདི་དག་ཏིང་འཛིན་རིམ་ཡིན་གྱི། །རྒྱུད་སྡེའི་རིམ་པར་མི་བཞེད་དོ།།
དེས་ན་རྒྱུད་སྡེ་བཞི་པོ་ཡི། །རྣལ་འབྱོར་རྣལ་འབྱོར་ཆེན་པོ་དང༌། །རྣལ་འབྱོར་བཞི་ཡི་རྣལ་
འབྱོར་དང་། །རྣལ་འབྱོར་ཆེན་པོ་མི་གཅིག་གོ །དཔེར་ན་ཀླུ་ཆེན་པདྨ་དང་། །པདྨ་ཆེན་པོ་
ཞེས་བྱ་དང་། །མེ་ཏོག་པདྨ་པད་ཆེན་གཉིས། །མིང་མཐུན་ན་ཡང་དོན་མི་གཅིག །དེས་ན་
གསང་སྔགས་གསར་མ་ལ། །རྣལ་འབྱོར་ཆེན་པོའི་ལྟག་ན་ནི། །དེ་བས་ལྷག་པའི་རྒྱུད་སྡེ་
མེད། །བསྒོམ་པའི་དམིགས་པ་ཉིད་ཀྱང་ནི། །རྣལ་འབྱོར་ཆེན་པོའི་གོང་ན་མེད། །དེ་ལས་
ཡེ་ཤེས་ནི། །སྤྲོས་པ་མེད་ཅིང་བརྗོད་བྲལ་བས། །ཐེག་པའི་རིམ་པར་མི་བཞེད་པ
སྐྱེས་པའི་
-51



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དོ། །ལུགས་འདི་ལེགས་པར་ཤེས་གྱུར་ན། །ཨ་ཏི་ཡོ་གའི་ལྟ་བ་ཡང་། །ཡེ་ཤེས་ཡིན་གྱི་
ཐེག་པ་མིན། །བརྗོད་བྲལ་བརྗོད་བྱར་བྱས་པ་ནི། །མཁས་པའི་དགོངས་པ་མིན་ཞེས་བྱ། །
དེས་ན་ཐོས་པའི་ལྟ་བ་ནི། །དབུ་མ་ཡན་ཆད་ཐམས་ཅད་མཐུན། །དེ་ཕྱིར་ལྟ་བའི་ལུང་སྦྱོར་
ཀུན། །ཕ་རོལ་ཕྱིན་བཞིན་ཐམས་ཅད་མཛད། །དེ་རྟོགས་པ་ཡི་ཐབས་ལ་ནི། །ཐེག་པའི་
རིམ་པ་ཡོད་པ་ཡིན། །
རྒྱུད་སྡེ་བཞི་ཡི་བསྒྲུབ་པ་ཡང་། །འཁྲུལ་པར་བྱས་ན་དངོས་གྲུབ་རིང་། །བྱ་
བའི་རྒྱུད་ལ་བདག་བསྐྱེད་མེད། །བྲིས་སྐུ་མཆོད་ནས་གསོལ་བ་འདེབས། །བདག་བསྐྱེད་
སྒྲུབ་ཐབས་ཡོད་པ་ནི། །རྣལ་འབྱོར་རྒྱུད་ཀྱི་རྗེས་འབྲངས་ནས། །དེ་ཡི་ལུགས་བཞིན་༣
མཛད་པ་ཡིན། །དེ་ལྟར་བྱེད་ན་སྨྱུང་གནས་མེད། །བདག་ཉིད་ལྷ་རུ་བསྐྱེད་པ་ལ། །མཆོད་
ན་བསོད་ནམས་བརྙས་ན་སྡིག །གལ་ཏེ་སྨྱུང་གནས་བྱེད་འདོད་ན། །རང་ཉིད་ཐ་མལ་ང་
རྒྱལ་གྱིས། །བྲིས་སྐུ་ཆོ་ག་བཞིན་བྲིས་ལ། །རྗེ་དཔོན་བཞིན་དུ་དངོས་གྲུབ་བླང་། །དེ་ལ་ཤ་
ཆང་གཏོར་མ་མེད། །གླ་རྩི་ལ་སོགས་སྲོག་ཆགས་དང་། །འབྲེལ་བའི་མཆོད་པ་ཐམས་ཅད་
སྤོངས། །གུ་ལང་མཆོད་པའི་ལྷག་མ་དང་། །གཏོར་མའི་ཁ་ཟས་འདིར་མི་ཟ། །ལྷ་ལ་ཕུལ་
བའི་དམན་མ་སོགས། །ཟ་དང་འགོམ་པ་གཉིས་ཀ་བཀག །དཀར་གསུམ་ལ་སོགས་ཁ་
ཟས་དང༌། །གཙང་སྦྲ་ལ་སོགས་བརྟུལ་ཞུགས་ཀྱིས། །བྱ་བའི་རྒྱུད་ཀྱི་གསང་སྔགས་
འགྲུབ། །སྤྱོད་དང་རྣལ་འབྱོར་རྒྱུད་གཉིས་སུ། །ལས་ཚོགས་བསྒྲུབ་པ་འགའ་ཞིག་ལ། །
གཙང་སྦྲ་དཀའ་ཐུབ་བཤད་པ་ཡོད། །གཞན་དུ་དཀའ་ཐུབ་སྨྱུང་གནས་སོགས། །བརྟུལ་
ཞུགས་ཁྱད་པར་གཙོར་མི་མཛད། །རང་ཉིད་ལྷ་ཡི་རྣལ་འབྱོར་བསྒོམ། །གླ་རྩིའི་རེང་བུ་ལ་
སོགས་པ། །སྲོག་ཆགས་ཡན་ལག་ལས་བྱུང་བའི། །མཆོད་པ་རྣམས་ཀྱང་འདིར་མི་འགོག།
སངས་རྒྱས་མཆོད་པའི་ལྷག་མ་རྣམས། །སྡིག་པ་སྤང་ཕྱིར་བཟའོ་ཞེས། །རབ་ཏུ་གནས་
-52



སྡོམ་གསུམ་རབ་དབྱེ།
པ་པའི་རྒྱུད་ལས་གནང་། །འབྱུང་པོའི་གཏོར་མ་འདིར་མི་བཟའ། །རྣལ་འབྱོར་ཆེན་པོའི་རྒྱུད་བ
རྣམས་ལས། །ཨ་བ་དྷཱ་ཏཱིའི་སྤྱོད་སོགས་ལ། །འབྱུང་པོའི་གཏོར་མ་ཟ་བའང་གནང་། །
དཀའ་ཐུབ་ལ་སོགས་བརྟུལ་ཞུགས་འགོག །འཇུག་པ་བདེ་བའི་རྣལ་འབྱོར་གྱིས། །གསང་
སྔགས་རྒྱལ་པོ་ཚེ་འདིར་འགྲུབ། །འདི་དག་རྒྱས་པར་བླ་མ་མཆོག །མཁས་པའི་གསུང་
ལས་ཤེས་པར་གྱིས། །གྲུབ་མཐའི་རྣམ་དབྱེ་མི་ཤེས་ཤིང་། །རྒྱུད་སྡེའི་ཁྱད་པར་མི་ཕྱེད་
པར། །ཆོ་ག་ཐམས་ཅད་དཀྲུགས་ནས་ནི། །རང་བཟོའི་རྣམ་ཐར་སྤྱོད་པ་མཚར། །
དབང་བཞི་ཡོངས་སུ་རྫོགས་པ་དང་། །དང་པོར་རང་གི་ཁྱིམ་དུ་བསྒོམ། །
བརྟན་པཔ་ཐོབ་ནས་དུར་ཁྲོད་སོགས། །བརྟན་པ་ཆེན་པོ་ཐོབ་ནས་ནི། །ལུས་དང་ངག་གི་
བརྡ་རྣམས་ལ། །ལེགས་པར་སྦྱངས་ཤིང་དེ་ཉིད་རྟོགས། །ས་རྣམས་བགྲོད་པར་བྱ་བ་དང༌།།
ཡུལ་རྣམས་དབང་དུ་བསྡུ་བའི་ཕྱིར། །གནས་དང་ཉེ་བའི་གནས་ལ་སོགས། །ཡུལ་ཆེན་
སུམ་ཅུ་སོ་བདུན་དུ། །རིག་པ་བརྟུལ་ཞུགས་སྤྱོད་ཕྱིར་རྒྱུ། །ལུཊ་འདི་རྣལ་འབྱོར་ཆེན་པོ་ཡི།།
རྒྱུད་དང་བསྟན་བཅོས་རྣམས་ལས་གསུངས། །འདི་འདྲའི་སྤྱོད་པ་ཤེས་ནས་ནི། །ཚེ་འདི་
ཉིད་ ལ་རྫོགས་འཚང་རྒྱ། །དེང་སང་གསང་སྔགས་མི་ཤེས་པར། །སྔགས་ཀྱི་ལུགས་སུ་
འཆོས་པ་མཐོང་། །རིམ་པ་གཉིས་པོ་མི་བསྒོམ་ན། །ཡུལ་ཆེན་སུམ་ཅུ་སོ་བདུན་དུ། །འགྲོ་
བ་སངས་རྒྱས་ཀྱིས་མ་གསུངས། །རིམ་པ་གཉིས་པོ་མི་བསྒོམ་པའི། །སྒོམ་ཆེན་བཟང་ཡང་
ཕ་རོལ་ཏུ། །ཕྱིན་པའི་སྒོམ་ཆེན་ལས་མ་འདས། །མདོ་ལས་ཡུལ་ཆེན་དེ་དག་ཏུ། །འགྲོ་
བའི་ཆོ་ག་བཤད་པ་མེད། །གལ་ཏེ་གསང་སྔགས་མི་བསྒོམ་ཞིང་། །རྟོགས་པ་ཡོད་པར་
རློམ་པ་ཡིས། །ཡུལ་དེར་ཕྱིན་ན་བར་ཆད་འབྱུང་། །ཅི་ཡང་མེད་པའི་སྒོམ་ཆེན་གྱིས། །ཕྱིན་
ཡང་ཕན་གནོད་གང་ཡང་མེད། །ཨུརྱན་ཛ་ལནྡྷ་ར་དང་། །གངས་ཅན་དེ་བཱི་ཀོ་ཊ་སོགས། །
ཀླ་ཀློ་བླུན་པོ་མུ་སྟེགས་བྱེད། །འབྲོག་པ་རྣམས་ཀྱིས་གང་མོད་ཀྱང་། །དེ་དག་གྲུབ་པ་ཐོབ་
-53



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བམ་ཅི། །གསང་སྔགས་བསྒོམ་པའི་རྟོགས་པ་ཅན། །བརྡ་དོན་འཕྲོད་པའི་སྐལ་བར་ 
ལྡན།།
དེ་ལ་ཡུལ་དེར་གནས་པ་ཡི། །མཁའ་འགྲོ་རྣམས་ཀྱི་བྱིན་གྱིས་རློབ། །འདི་དོན་རྣལ་འབྱོར་
ཆེན་པོ་ཡི། །རྒྱུད་སྡེ་རྣམས་སུ་ལེགས་པར་ལྟོས། །དེས་ན་གསང་སྔགས་མི་བསྒོམ་པར། །
ཡུལ་ཆེན་བགྲོད་པ་དོན་མེད་ཡིན། །དཔལ་ལྡན་དུས་ཀྱི་འཁོར་ལོ་དང་། །མངོན་པའི་
གཞུང་ལས་གསུངས་པ་ཡི། །གངས་རི་གསེར་གྱི་བྱ་སྐྱིབས་དང་། །འཛམ་བུའི་ཤིང་དང་ས་
སྲུང་བུ། །གླང་ཆེན་ལྔ་བརྒྱས་བསྐོར་བ་དང་། །དགྲ་བཅོམ་ལྔ་བརྒྱ་བཞུགས་པའི་གནས། །
གངས་ཅན་དེ་ནི་ཏི་སེ་མིན། །མ་དྲོས་རྒྱ་མཚོ་མ་ཕང་མིན། །གླང་པོ་རྣམས་ཀྱང་དེ་ན་མེད། །
དེ་བཞིན་འཛམ་བུའི་ལྗོན་པ་དང་། །གསེར་གྱི་བྱ་སྐྱིབས་ག་ལ་ཡོད། །དེ་ཡི་གཏན་ཚིགས་
འདི་ལྟར་ཡིན། །དཔལ་ལྡན་དུས་ཀྱི་འཁོར་ལོ་ལས། །ཆུ་བོ་སི་ཏའི་བྱང་ཕྱོགས་ན། །རི་བོ་
གངས་ཅན་ཡོད་པར་གསུངས། །དེ་ཡི་འགྲམ་ན་ཤམྦྷ་ལ། །གྲོང་ཁྱེར་བྱེ་བ་དགུ་བཅུ་དྲུག །
དེ་ན་རྒྱལ་པོའི་ཕོ་བྲང་མཆོག །ཀཱ་ལ་པ་ཞེས་བྱ་བ་ཡོད། །དེ་ན་སྤྲུལ་པའི་རྒྱལ་པོ་རྣམས། །
ལོ་གྲངས་བརྒྱ་བརྒྱར་ཆོས་གསུང་ངོ་། །དེ་ན་ནགས་ཚལ་སྣ་ཚོགས་དང་། །བཟའ་ཤིང་ར
བ་དུ་མ་ཡོད། །སྙིགས་མའི་དུས་སུ་འཕགས་པའི་ཡུལ། །ཀླ་ཀློའི་ཆོས་ཀྱིས་གང་བར་
འགྱུར། །དེ་ནས་ཀླ་ཀློའི་རྫུ་འཕྲུལ་གྱིས། །ཤམྦྷ་ལ་རུ་དམག་འདྲེན་འགྱུར། །དེ་ཚེ་ཕྱག་ན་
རྡོ་རྗེ་ཡི། །སྤྲུལ་པ་དྲག་པོ་ཞེས་བྱ་བའི། །རྒྱལ་པོས་ཀླ་ཀློ་ཀུན་བཅོམ་ནས། །འཕགས་པའི་
ཡུལ་གྱི་བར་དུ་ཡང་། །སངས་རྒྱས་བསྟན་པ་སྤེལ་བར་གསུངས། །དེས་ན་རི་བོ་གངས་
ཅན་དུ། །རྫུ་འཕྲུལ་མེད་པས་འགྲོ་མི་ནུས། །མངོན་པ་ལས་ཀྱང་འདི་སྐད་དུ། །འདི་ནས་
བྱང་དུ་རི་ནག་པོ། །དགུ་འདས་གངས་རིའོ་དེ་ནས་ནི། །སྤོས་ ངད་ལྡན་པའི་ཚུ་རོལ་ན། །
ཆུ་ཞེང་ལྔ་བཅུ་ཡོད་པའི་མཚོ། །ཞེས་སོགས་མཚན་ཉིད་རྒྱས་པར་གསུངས། །དེར་ནི་རྫུ་
འཕྲུལ་མི་ལྡན་པས། །བགྲོད་པར་བྱ་བ་མིན་ཞེས་བཤད། །ད་ལྟའི་ཏི་སེ་འདི་ལ་ནི། །ན
-54



སྡོམ་གསུམ་རབ་དབྱེ་ས
མཚན་ཉིད་དེ་དག་གང་ཡང་མེད། །མུ་སྟེགས་བྱེད་པའི་གཞུང་ལས་ཀྱང་། །ཤར་ནུབ་
གཉིས་ཀྱི་རྒྱ་མཚོའི་བར། །གངས་ཅན་གྱིས་ནི་ཁྱབ་པར་བཤད། །ཧ་ནུ་མཉྫས་འཕངས་པ་
ཡི། །གངས་རིའི་དུམ་བུ་ཚར་བ་ཞིག །ཏི་སེ་ཡིན་ཞེས་གྲོག་མཁར་སྨྲ། །དེས་ན་དབང་ཕྱུག་
།
ཆེན་པོའི་གནས། །ས་སྲུང་བུ་ཡིས་བརྟེན་པའི་ས། །དགྲ་བཅོམ་ལྔ་བརྒྱ་བཞུགས་པའི་ཡུལ།།
ད་ལྟའི་ཏི་སེ་འདི་མ་ཡིན། །རྨ་བྱ་ཆེན་མོའི་མདོ་ལས་ཀྱང་། །གངས་ཅན་ཏི་སེ་ཐ་དད་
གསུངས། །ཕལ་པོ་ཆེ་ཡི་མདོ་ལས་ཀྱང་། །མ་དྲོས་པ་ཡི་ཆུ་ཞེང་དུ། །དཔག་ཚད་ལྔ་བཅུ་ལྔ་
བཅུར་གསུངས། །ས་གཞི་རིན་ཆེན་གསེག་མ་བརྡལ། །ངོས་ནི་རིན་ཆེན་ཕ་གུར་བརྩིགས།།
དེ་ལས་འབབ་པའི་ཆུ་བོ་བཞི། །གངྒཱ་གླང་ཆེན་ཁ་ནས་ནི། །དངུལ་གྱི་བྱེ་མ་འདྲེན་ཅིང་
འབབ། །སི་ཏཱ་སེང་གེའི་ཁ་ནས་ནི། །རྡོ་རྗེའི་བྱེ་མ་འདྲེན་ཅིང་འབབ། །སིནྡྷ་གླང་གི་ཁ་ནས་
ནི། །གསེར་གྱི་བྱེ་མ་འདྲེན་ཅིང་འབབ། །པཀྵ་རྟ་ཡི་ཁ་ནས་ནི། །བེཌཱུརྱ་སྔོན་འདྲེན་ཅིང་
འབབ། །ཐམས་ཅད་ཀྱི་ནི་ཁ་ཞེང་ལ། །དཔག་ཚད་རེ་རེ་ཡོད་པར་གསུངས། །ཆུ་བོ་དེ་
བཞིས་མ་དྲོས་ལ། །ལན་གྲངས་བདུན་བདུན་གཡས་བསྐོར་ནས། །ཕྱོགས་བཞི་དག་ཏུ་
འབབ་པར་བཤད། །དེ་ཡི་བར་མཚམས་ཐམས་ཅད་ནི། །ཨུཏྤལ་པདྨོ་ལ་སོགས་ཀྱི། །མེ་
ཏོག་རྣམ་པ་སྣ་ཚོགས་དང་། །རིན་ཆེན་ལྗོན་ཤིང་སྣ་ཚོགས་ཀྱིས། །རབ་ཏུ་གང་བར་གནས་
པ་ཡིན། །དེ་སོགས་མཚན་ཉིད་རྒྱས་པར་ནི། །ཕལ་པོ་ཆེ་ཡི་མདོ་སྡེ་ལྟོས། །ད་ལྟའི་ན
འདི་ལ་ནི། །མཚན་ཉིད་འདི་དག་གང་ཡང་མེད། །དེ་ལ་ཁ་ཅིག་འདི་སྐད་དུ། །བྱ་རྒོད་ཕུང་
པོའི་རི་ལ་ཡང་། །དཀོན་བརྩེགས་བཞིན་དུ་ད་ལྟ་མེད། །དུས་ཀྱི་སྟོབས་ཀྱིས་ཡུལ་ཀུན་
ཡང་། །རྣམ་པ་འགྱུར་བར་སྣང་ཞེས་ཟེར། །འདི་ཡང་ཕྱེ་སྟེ་བཤད་ཀྱིས་ཉོན། །དངོས་པོའི་
གནས་ལུགས་འཆད་པ་དང་། །སྐྱོན་ཡོན་བསྔགས་པ་རྣམ་གཉིས་ཡོད། །སྐྱོན་དང་ཡོན་
ཏན་སྒྲོགས་པ་ན། །སྙན་ངག་མཁན་གྱི་ལུགས་བཞིན་དུ། །བྱ་རྒོད་ཕུང་པོའི་རི་ལ་ཡང་། །པ་ཕང་
-55



བབརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
མཐོ་བ་ཟླུམ་པ་ལ་སོགས་བཤད། །བོད་ཀྱི་ཐང་ཆེན་ཇི་བཞིན་དུ། །འཕགས་པའི་ཡུལ་གྱི་
རི་ཆེན་ཡིན། །དེ་ལྟར་འཆད་པ་སྙན་ངག་མཁན། །སྐྱོན་དུ་བརྩི་བ་གང་ཡང་མེད། །དངོས་
པོའི་གནས་ལུགས་འཆད་པ་ན། །ལྷག་ཆད་འཁྲུལ་པ་བྱུང་པ་ལ། །དེ་ལ་མཁས་རྣམས་སྐྱོན་
དུ་བརྩི། །དཔེར་ན་བ་གླང་བསྔགས་པའི་ཚེ། །གངས་རིའི་ཕུང་པོ་འགྲོ་ཤེས་པའམ། །སྤྲིན་
ཆད་པ་ཡི་དུམ་བུ་དང་། །རྭ་རྩེ་རྡོ་རྗེ་འདྲ་བ་དང་། །རྨིག་པ་ཨིནྡྲ་ནཱི་ལ་དང་། །རྔ་མ་དཔག་
བསམ་ལྗོན་པ་སོགས། །གཞན་ཡང་སྐྱེས་བུ་བསྔགས་པ་ན། །བཞིན་ལ་ཉི་མ་ཟླ་བ་དང༌། །
སོ་ལ་གངས་རིའི་ཕྲེང་བ་སོགས། །རྒྱ་ཆེ་བ་ལ་ནམ་མཁའི་དཔེ། །ཆུང་ལ་རྡུལ་ཕྲན་དཔེ་
སྦྱོར་དང་། །རགས་པའི་དཔེ་ལ་རི་རབ་དང་། །བྱི་བ་ལ་ནི་གླང་ཆེན་དཔེ། །ཕྱུག་པོ་ལ་ནི་
རྣམ་ཐོས་བུ། །རྒྱལ་ཕྲན་ལ་ཡང་བརྒྱ་བྱིན་དཔེ། །དགེ་བའི་བཤེས་གཉེན་ཕལ་པ་ལའང༌།།
སངས་རྒྱས་ལྟ་བུར་བསྔགས་པ་ནི། །སྙན་ངག་མཁན་ལ་བཀག་པ་མེད། །དངོས་པོའི་
གནས་ལུགས་བྱེད་པའམ། །མཚན་ཉིད་གཏན་ལ་འབེབས་པ་ན། །གནས་ལུགས་ཇི་
བཞིན་མ་ཡིན་པ། །བཤད་ན་མཁས་རྣམས་ག་ལ་དགའ། །དེས་ན་བྱ་རྒོད་ཕུང་པོ་སོགས།།
བསྔགས་པ་སྙན་ངག་ལུགས་བཞིན་ཡིན། །གངས་ཅན་མ་དྲོས་ལ་སོགས་པ། །དངོས་པོའི་
གནས་ལུགས་འཆད་པ་ན། །དེ་ལ་འཁྲུལ་ན་ཀུན་མཁྱེན་མིན། །སྙིགས་མའི་དུས་ཀྱི་ཤུགས་
བརྟས་པས། །ཅུང་ཟད་ངན་པར་འགྲོ་སྲིད་ཀྱི། །ཐམས་ཅད་འཁྲུལ་པ་ག་ལ་སྲིད། །ཙ་རི་ཏྲ་
ཞེས་བྱ་བའི་ཡུལ། །ལྷོ་ཕྱོགས་རྒྱ་མཚོའི་འགྲམ་ན་ཡོད། །ཙ་རི་ཙ་གོང་དེ་མ་ཡིན། །དེ་ཝི་ཀོ་
ཊའི་གནས་གཞན་ཞིག །ཙ་རི་ཡིན་ཞེས་ལ་ལ་སྨྲ། །རྡོ་རྗེ་མཁའ་འགྲོའི་རྒྱུད་ལས་ནི། །དེ་
ཝཱི་ཀོ་ཊར་བྷ་ཊ་གནས། །ཞེས་གསུངས་གཞན་ཡང་དེ་ཉིད་ལས། །བོད་ཡུལ་ལྷན་ཅིག་
སྐྱེས་མ་ནི། །རྡོ་བའི་ཕུག་ལ་བརྟེན་ཏེ་གནས། །ཡུལ་དེར་གནས་པའི་ལྷ་མོ་ནི། །བྷ་ཊའི་
ཤིང་ལ་བརྟེན་ཞེས་གསུངས། །དེ་ཡི་ཕྱོགས་ན་བྷ་ཊའི་ཤིང་། །ཡོད་ན་ཡུལ་དེ་འགལ་བ་
-56



སྡོམ་གསུམ་རབ་དབྱེ།
མེད། །ཏི་སེ་དང་ནི་ཙ་རི་སོགས། །གལ་ཏེ་གནས་ཆེན་ཡིན་ན་ཡང་། །ཡུལ་དེར་འགྲོ་བའི་
གང་ཟག་ནི། །དབང་བསྐུར་ཐོབ་ཅིང་དམ་ཚིག་ལྡན། །བརྡ་དང་བརྡ་ཡི་ལན་ཤེས་ཤིང་།།
རིམ་གཉིས་རྟོགས་པ་བརྟན་པ་ཡིས། །སྤྱོད་པའི་དོན་དུ་རྒྱུ་བར་གསུངས། །དེ་ལྟ་མིན་པའི་
གང་ཟག་གིས། །ཡུལ་དེར་འགྲོ་བ་རྒྱུད་ལས་བཀག །
ཁ་ཅིག་དཀར་པོ་ཆིག་ཐུབ་ལས། །འབྲས་བུ་སྐུ་གསུམ་འབྱུང་ཞེས་ཟེར། །
གཅིག་ལས་འབྲས་བུ་འབྱུང་མི་ནུས། །གལ་ཏེ་གཅིག་ལས་འབྲས་བུ་ཞིག །བྱུང་ཡང་ཉན་
ཐོས་འགོག་པ་བཞིན། །འབྲས་བུ་དེ་ཡང་གཅིག་ཏུ་འགྱུར། །འགའ་ཞིག་ཆིག་ཐུབ་བསྒོམ་
པ་ཡི། །རྗེས་ལ་བསྔོ་བ་བྱ་དགོས་ཟེར། །འོ་ན་ཆིག་ཐུབ་གཉིས་སུ་འགྱུར། །དེ་ལའང་
སྐྱབས་འགྲོ་སེམས་བསྐྱེད་དང་། །ཡི་དམ་ལྷ་བསྒོམ་ལ་སོགས་པ། །དགོས་ན་ཆིག་ཐུབ་དུ་
མར་འགྱུར། །དེས་ན་ཆིག་ཐུབ་འདི་འདྲའི་ལུགས། །རྫོགས་སངས་རྒྱས་ཀྱིས་གསུངས་པ་
མེད། །ཐུབ་པས་སྟོང་ཉིད་བསྔགས་པ་ནི། །དངོས་པོར་འཛིན་པ་བཟློག་ཕྱིར་ཡིན། །
སངས་རྒྱས་ཕྱག་འཚལ་བརྗོད་ཙམ་གྱིས། །འཁོར་བ་ལས་ནི་ཐར་ཅེས་གསུངས། །དེ་
བཞིན་མཆོད་རྟེན་བསྐོར་བ་དང་། །རྟེན་འབྲེལ་ཙམ་ཞིག་ཐོས་སོགས་དང༌། །སྔགས་འབྲུ་
འགའ་ཞིག་དྲན་ཙམ་གྱིས། །སྡིག་པ་ཀུན་ལས་གྲོལ་འགྱུར་ཞེས། །གསུངས་པའི་དགོངས་
པ་མི་ཤེས་པར། །ཚིག་འབྲུ་ཙམ་ལ་བརྟེན་མི་བྱ། །མདའ་རྐྱང་ལ་ནི་བྱེད་པ་མེད། །གཞུ་
བཟང་འཕེན་པ་མཁས་གྱུར་ན། །དེ་ཡིས་འདོད་པའི་བྱ་བ་འགྲུབ། །དེ་བཞིན་སྟོང་ཉིད་རྐྱང་
པ་ལ། །བྱེད་པ་ཅི་ཡང་ཡོད་མ་ཡིན། །ཐབས་དང་ཤེས་རབ་ལེགས་འབྲེལ་ན། །འདོད་པའི་
འབྲས་བུ་རིམ་བཞིན་ཐོབ། །རྡོ་རྗེ་གུར་ལས་འདི་སྐད་གསུངས། །གལ་ཏེ་སྟོང་པ་ཐབས་
ཡིན་ན། །དེ་ཚེ་སངས་རྒྱས་ཉིད་མི་འབྱུང་། །འབྲས་བུ་རྒྱུ་ལས་གཞན་མིན་ཕྱིར། །ཐབས་ནི་
སྟོང་པ་ཉིད་མ་ཡིན། །ལྟ་བ་རྣམས་ལས་བཟློག་པ་དང་། །བདག་ཏུ་ལྟ་བ་ཚོལ་རྣམས་ཀྱི། །
-57



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བདག་ཞེན་བསམ་པ་བཟློག་པའི་ཕྱིར། །སྟོང་པ་རྒྱལ་བ་རྣམས་ཀྱིས་གསུངས། །དེ་ཕྱིར་
དཀྱིལ་འཁོར་འཁོར་ལོ་ཞེས། །ཐབས་ནི་བདེ་བའི་སྡོམ་པ་སྟེ། །སངས་རྒྱས་ང་རྒྱལ་རྣལ་
འབྱོར་གྱིས། །སངས་རྒྱས་ཉིད་དུ་ངེས་པར་འགྲུབ། །དེ་སོགས་ཤིན་ཏུ་གསལ་བར་
གསུངས། །རྣམ་སྣང་མངོན་བྱང་ལས་ཀྱང་ནི། །ཐབས་དང་མི་ལྡན་ཡེ་ཤེས་དང་། །བསླབ་
པ་དག་ཀྱང་གསུངས་པ་ནི། །དཔའ་བོ་ཆེན་པོས་ཉན་ཐོས་རྣམས།། དེ་ལ་བཞུག་པའི་ཕྱིར་
གསུངས་སོ། །གང་དག་དུས་གསུམ་མགོན་པོ་རྣམས། །ཐབས་དང་ཤེས་རབ་ལྡན་པ་ལ། །
བསླབས་ནས་བླ་མེད་ཐེག་པ་ནི། །འདུས་མ་བྱས་པ་དེས་ཐོབ་བོ། །ཞེས་གསུངས་པ་ཡང་
ཤེས་པར་གྱིས། །ཆོས་ཀྱི་གྲགས་པས་རྣམ་འགྲེལ་ལས། །རྣམ་པ་དུ་མར་ཐབས་མང་པོ། །
ཡུན་རིང་དུས་སུ་གོམས་པ་ལས། །དེ་ལ་སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་
འགྱུར། །དེས་ན་ཐུགས་ཀྱང་གསལ་བའི་ཕྱིར། །རྒྱུ་ཡི་བག་ཆགས་སྤངས་པ་ཡིན། །ཐུབ་
ཆེན་གཞན་དོན་འཇུག་ཅན་གྱི། །བསེ་རུ་སོགས་ལས་ཁྱད་འདི་ཡིན། །དེ་དོན་ཕྱིར་ན་
ཐབས་གོམས་པ། །དེ་ཉིད་སྟོན་པ་ཡིན་པར་བཞེད། །ཅེས་གསུངས་པ་ཡང་དེ་ཉིད་ཡིན། །
དེས་ན་ཐབས་ལ་མ་སྦྱངས་ན། །ཤེས་བྱ་ཐམས་ཅད་མཁྱེན་པ་དང་། །གཞན་དོན་མཛད་པ་
མི་སྲིད་དོ། །ཐགས་ཀྱི་རྒྱུ་རྣམས་ཕལ་ཆེར་མཐུན། །སྤྱན་གྱི་དབྱེ་བས་བཟང་ངན་འབྱུང༌། །
དེ་བཞིན་སྟོང་ཉིད་ཕལ་ཆེར་མཐུན། །འབྲས་བུའི་བཟང་ངན་ཐབས་ཀྱིས་བྱེད། །སྟོང་ཉིད་
བ ལྟ་བས་མྱ་ངན་འདའ། །ཐབས་ལ་མཁས་ན་རྫོགས་འཚང་རྒྱ། །དེས་ན་སངས་རྒྱས་ཐོབ་
འདོད་ན། །ཐབས་མཁས་པ་ལ་ནན་ཏན་གྱིས། །དགྲ་བཅོམ་པ་དང་རང་སངས་རྒྱས། །
རྫོགས་པའི་སངས་རྒྱས་རྣམ་པ་གསུམ། །རྣམ་པར་གྲོལ་བར་མཚུངས་ན་ཡང་། །བཟང་
ངན་ཐབས་ཀྱིས་ཕྱེ་བ་ཡིན། །དེ་ཡང་མདོ་སྡེ་རྒྱན་ལས་ནི། །ཇི་ལྟར་མདུད་པའི་བྱེ་བྲག་
གིས། །གོས་ལ་ཚོན་བཀྲ་མི་བཀྲ་བ། །དེ་བཞིན་འཕེན་པའི་དབང་གིས་ནི། །གྲོལ་བའི་ཡེ་
-58



སྡོམ་གསུམ་རབ་དབྱེ།
ཤེས་བཀྲ་མི་བཀྲ། །དེ་སྐད་གསུངས་པའང་དོན་འདི་ཡིན། །སློབ་དཔོན་མ་ཏི་ཙི་ཏྲས་ཀྱང་།།
བསེ་རུའི་རྭ་དང་འདྲ་གང་དང༌། །གང་ཡང་ཁྱོད་ཀྱི་རྗེས་འགྲོ་སློབ། །ཞི་བ་ཙམ་གྱིས་ཁྱོད་
དང་མཚུངས། །བསམ་ཡས་ཡོན་ཏན་ཚོགས་ཀྱིས་མིན། །ཞེས་གསུངས་པ་ཡང་དོན་འདི་
ཡིན། །དེས་ན་སངས་རྒྱས་ཐོབ་འདོད་ན། །སྟོང་པ་ཉིད་ལ་འདྲིས་པར་གྱིས། །ཐབས་
མཁས་པ་ལ་འབད་པས་སྒོམས། །སྟོང་ཉིད་ལ་ནི་འདྲིས་བྱ་ཡི། །སྟོང་ཉིད་མངོན་དུ་མ་བྱེད་
པ
ཅེས། །ཤེས་རབ་ཕ་རོལ་ཕྱིན་ལས་གསུངས། །སྟོང་ཉིད་རྐྱང་པ་བསྒོམས་ན་ནི། །སྟོང་ཉིད་
ཉིད་ཀྱང་རྟོགས་མི་ནུས། །གལ་ཏེ་སྟོང་ཉིད་རྟོགས་ན་ཡང་། །ཉན་ཐོས་ཀྱི་ནི་འགོག་པར་
ལྟུང་། །འཕགས་པ་དཀོན་མཆོག་བརྩེགས་པ་ལས། །སེང་གེ་གང་ལའང་མི་འཇིགས་མོད།།
མེ་ཆེན་མཐོང་ན་འཇིགས་པ་སྐྱེ། །དེ་བཞིན་བྱང་ཆུབ་སེམས་དཔའ་ཡང་། །ཆོས་གཞན་
གང་ལའང་མི་འཇིགས་ཀྱང་། །སྟོང་པ་ཉིད་ལ་སྐྲག་ཅེས་གསུངས། །དེ་ཡི་དགོངས་པ་འདི་
ལྟར་ཡིན། །ཐབས་དང་བྲལ་བའི་སྟོང་ཉིད་ཀྱིས། །མྱ་ངན་འདས་པར་འགྱུར་ཕྱིར་རོ། །
ལ་ལ་སྟོང་ཉིད་བསྒོམས་པ་ལས། །འབྲས་བུ་སྐུ་གསུམ་འདོད་པ་དང༌། །ལ་ལ་
ཟུང་འཇུག་བསྒོམས་པ་ལས། །འབྲས་བུ་འོད་གསལ་འདོད་པ་ཡོད། །རྒྱུ་འབྲས་ཕྱིན་ཅི་
ལོག་པའི་ཕྱིར། །གཉིས་ཀ་ཡང་ནི་སྐྱོན་ཅན་ཡིན། ཁ་ཅིག་ས་ལམ་མི་བགྲོད་པར། །
རྫོགས་འཚང་རྒྱ་བར་འདོད་པ་དང་། །ཏི་སེ་ལ་སོགས་བསྐོར་བ་དང་། །རྩ་མདུད་མེད་
སོགས་འདོད་པ་ཡང་། །རྒྱུད་སྡེའི་དགོངས་པ་མ་ཤེས་པས། །དེ་དག་ཤིན་ཏུ་འགལ་བ་
ཡིན། །ཕྱི་རུ་ཡུལ་རྣམས་བགྲོད་པ་དང་། །ནང་དུ་རྩ་མདུད་གྲོལ་བ་ནི། །ས་བཅུ་ལ་སོགས་
བགྲོད་པ་ཡི། །རྟེན་འབྲེལ་ཉིད་ཀྱིས་འབྱུང་བ་ཡིན། །འདི་དོན་རྣལ་འབྱོར་ཆེན་པོ་ཡི། །
རྒྱུད་ཀྱི་ས་ལམ་སྐབས་སུ་ལྟོས། །དེས་ན་ས་ལམ་མི་བགྲོད་པའི། །ཡུལ་སོགས་བགྲོད་པ་
བཞད་གད་གནས། །ལ
-59



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལ་ལ་དབང་བཞི་མི་འདོད་ཅིང་། །བསྐྱེད་རིམ་ལ་སོགས་ལམ་བཞི་པོའི། །རྣམ་
པར་བཞག་པ་མི་འདོད་པར། །རྡོ་རྗེ་ཐེག་པའི་འབྲས་བུ་ནི། །སྤྲུལ་སྐུ་ལ་སོགས་སྐུ་བཞི་
ཞེས། །འདོད་པ་དེ་ཡང་ལོག་ཤེས་ཡིན། །
ཁ་ཅིག་འབྲས་བུའི་མཐར་ཐུག་ནི། །འོད་གསལ་ཡིན་ཞེས་སྨྲ་བ་ཐོས། །འདི་
ནི་འཕགས་པའི་དགོངས་པ་མིན། །རིམ་ལྔ་དང་ནི་སྤྱོད་བསྡུས་སུ། །འོད་གསལ་བ་ལས་
ཟུང་འཇུག་སྐུར། །ལྡང་བ་མཐར་ཐུག་ཡིན་པར་གསུངས། །ལ་ལ་གྲུབ་ཐོབ་ངན་ཞེས་ཟེར།
རྟོགས་ལྡན་བཟང་བ་ཡིན་ནོ་ལོ། །གྲུབ་ཐོབ་བརྒྱད་ཅུའི་ནང་ན་ཡང་། །རྟོགས་ལྡན་མེད་
ཅེས་ཟེར་བ་ཐོས། །འདི་འདྲ་འཕགས་པའི་གང་ཟག་དང༌། །བླ་མ་རྣམས་ལ་སྐུར་འདེབས་
ཡིན། །འདི་འདྲ་འཛིན་པ་ལྟ་ཅི་སྨོས། །ཐོས་པར་གྱུར་ཀྱང་རྣ་བ་དགབ། །དེ་ཡི་འཐད་པ་
བཤད་ཀྱིས་ཉོན། །གྲུབ་ཐོབ་ཆུང་དུ་མཐོང་ལམ་ཡིན། །གྲུབ་པ་འབྲིང་པོ་ས་བརྒྱད་པ། །
པ་ཆེན་པོ་སངས་རྒྱས་ས། །འཕགས་པ་མིན་ལ་གྲུབ་ཐོབ་མེད། །མདོ་སྡེ་རྒྱན་ལས་
འདི་སྐད་གསུངས། །གྲུབ་པ་དག་དང་མ་གྲུབ་དང་། །གྲུབ་པ་དག་ཏུ་ཤེས་པར་བྱ། །མ་
གྲུབ་པ་ཡང་གྲུབ་པ་དང་། །གྲུབ་པ་དག་ཏུ་ཡང་དག་འདོད། །ཅེས་གསུངས་དགོངས་པ་དེ་
ཉིད་ཡིན། །རྣལ་འབྱོར་དབང་ཕྱུག་ཆེན་པོ་ཡིས། །ལམ་འབྲས་ལས་ཀྱང་དེ་སྐད་གསུངས།།
ངེད་ཀྱི་གྲུབ་ཐོབ་དེ་འདྲ་ཡིན། །རྟོགས་ལྡན་མཚན་ཉིད་འདི་ཡིན་ཞེས། །མདོ་རྒྱུད་ཀུན་
ལས་གསུངས་པ་མེད། །དེས་ན་རྟོཊ་ལྡན་བླུན་པོ་ལ། །གྲགས་ཀྱི་མཁས་པ་རྣམས་ལ་མིན།།
ལ་ལ་ཉམས་དང་གོ་བ་དང༌། །རྟོགས་པ་ཞེས་བྱ་རྣམ་པ་གསུམ། །ཉམས་ནི་ངན་ལ་གོ་བ་
འབྲིང་། །རྟོགས་པ་བཟང་བ་ཡིན་ཞེས་ཟེར། །འདི་ཡང་རེ་ཞིག་བརྟག་པར་བྱ། །ཉམས་
ཞེས་བྱ་བ་ཉམས་མྱོང་ལ། །ཟེར་ན་སེམས་ཡོད་ཐམས་ཅད་ལ། །མྱོང་བ་དེ་ཡང ཡོད་པ་
ཡིན། །གལ་ཏེ་བསྒོམས་པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་ནས། །མཐར་གྲུབ་
-60



སྡོམ་གསུམ་རབ་དབྱེ།
ཕྱིན་ལམ་གྱི་བར་དུ་ཡོད། །འོན་ཏེ་སོ་སོ་རང་རིག་པའི། །ཡེ་ཤེས་ཡིན་ན་འཕགས་པ་ཡི། །
གང་ཟག་རྣམས་ལ་ཉམས་དེ་ཡོད། །གོ་བ་དང་ནི་རྟོགས་པ་གཉིས། །རྣམ་གྲངས་སྒྲ་ཡིན་ངོ་
བོ་གཅིག །རྒྱ་སྐད་གཅིག་ལ་ལོ་ཙཱ་བའི། །འགྱུར་གྱི་དབྱེ་བ་ཁོ་ནར་ཟད། །རྟོགས་པ་
གསལ་དང་མི་གསལ་ལ། །གོ་དང་རྟོགས་པར་འདོགས་ན་ཐོགས། །གཞུང་ལུཊ་འགའ་
ལས་བསྒོམས་པ་ཡི། །ཏིང་འཛིན་ཉམས་ཀྱི་སྣང་བ་སྟེ། །རྫོགས་སངས་རྒྱས་ཀྱི་ཡེ་ཤེས་ལ།།
དག་པའི་སྣང་བར་བཤད་པ་ཡོད། །བསྒོམ་ཉམས་སྐྱོན་མེད་ཅེས་བྱ་བ། །སངས་རྒྱས་ས་ལ་
བཤད་པའང་མཐོང་། །དེ་འདྲའི་ཉམས་དང་རྟོགས་པ་ལ། །བཟང་ངན་རྣམ་པར་དབྱེ་བ་
མེད། །
རྩེ་གཅིག་དང་ནི་སྤྲོས་བྲལ་དང་། །རོ་གཅིག་དང་ནི་བསྒོམ་མེད་བཞི། །རྩེ་
གཅིག་མཐོང་ལམ་སྤྲོས་བྲལ་ནི། །ས་བདུན་བར་ཡིན་རོ་གཅིག་ནི། །དག་པའི་ས་གསུམ་
བསྒོམ་མེད་ནི། །སངས་རྒྱས་ས་ཞེས་ལ་ལ་ཟེར། །འདི་ཡང་ཕྱེ་སྟེ་བཤད་ཀྱིས་ཉོན། །སོ་
སོའི་སྐྱེ་བོ་ཉིད་ཡིན་ཡང་། །གལ་ཏེ་ཆོས་མཐུན་ཙམ་བརྩིའམ། །འོན་ཏེ་འཕགས་པ་ཉིད་
ཡིན་པའི། །བདེན་པའི་ས་ལམ་དངོས་སུ་བྱེད། །སོ་སོའི་སྐྱེ་བོའི་གང་ཟག་ལ། །ཆོས་མཐུན་
ཙམ་ཞིག་སྒྲིག་ན་ནི། །ཆོས་ནས་གསུངས་ན་འགལ་བ་མེད། །དཔེར་ན་རྨི་ལམ་ངེས་བསྟན་
ལས། །ཐུབ་པའི་མཆོད་རྟེན་འཇིམ་པ་ལས། །བྱས་པ་མཐོང་ན་ས་དང་པོ། །རྡོ་ལས་བྱས་
མཐོང་ས་གཉིས་པ། །རྡོ་ཐལ་གྱིས་བྱུག་ས་གསུམ་པ། །སྟེགས་བུ་གདུགས་བྱས་ས་བཞི་པ།།
རྡོ་སྐས་བྱི་དོར་བྱས་ས་ལྔ། །གསེར་གྱིས་སྦྲེལ་མཐོང་ས་དྲུག་པ། །རིན་ཆེན་དྲ་བས་
གཡོགས་པ་བདུན། །གཡེར་ཁའི་དྲ་བས་གཡོགས་པ་བརྒྱད། །ས་དགུ་དང་ནི་བཅུ་པ་ལ། །
རྨི་ལམ་ལོགས་པ་མཐོང་མེད་གསུངས། །དེ་སོགས་རྨི་ལམ་བྱེ་བྲག་ལ། །ས་བཅུའི་དབྱེ་བ་
མཛད་པ་མཐོང་། །འདི་ནི་མོས་པ་སྤྱོད་པ་ཡི། །ས་བཅུ་ཡིན་གྱི་འཕགས་པའི་མིན། །དེ་
-61



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བཞིན་རྩེ་གཅིག་ལ་སོགས་ལའང༌། །གལ་ཏེ་མདོ་དང་རྒྱུད་སྡེ་ལས། །མོས་པ་སྤྱོད་པའི་ས་
ལམ་དུ། །གསུངས་པ་མཐོང་ན་མི་འགལ་མོད། །འོན་ཀྱང་འདི་འདྲ་བཤད་པ་མེད། །ཅི་སྟེ་
འཕགས་པའི་སར་བྱེད་ན། །མདོ་རྒྱུད་ཀུན་དང་འགལ་བར་འགྱུར། །
ཁ་ཅིག་ཐེག་པ་རང་ས་ན། །བདེན་པ་ཡིན་ཞེས་ཀུན་ལ་སྒྲོགས། །འདི་ཡང་
བརྟག་པར་བྱ་བས་ཉོན། །གལ་ཏེ་སྨྲས་ཚད་བདེན་ན་ནི། །བརྫུན་ཚིག་ཤེས་བྱ་ལ་མི་སྲིད།།
འོན་ཏེ་གྲུབ་མཐའ་ཀུན་བདེན་ན། །འཚེ་བ་ཆོས་སུ་སྨྲ་བ་དང་། །འཇིག་རྟེན་ཕ་རོལ་མེད་པ་
སོགས། །ལྟ་ལོག་ཐམས་ཅད་བདེན་པར་འགྱུར། །གལ་ཏེ་མུ་སྟེགས་མཆོག་རྣམས་ལ། །
རྟག་པའི་དངོས་པོ་ལ་སོགས་པ། །བརྫུན་པའང་དུ་མ་ཡོད་མོད་ཀྱང་། །སྦྱིན་དང་ཚུལ་
ཁྲིམས་བཟོད་པ་སོགས། །བདེན་པའང་དུ་མ་ཡོད་པའི་ཕྱིར། །བདེན་པའི་ཆ་ནས་གྲུབ་
མཐའ་ཀུན། །རང་ ས་ན་ནི་བདེན་སྙམ་ན། །སྦྱིན་སོགས་ཕལ་ཆེར་བདེན་མོད་ཀྱང་། །
སྐྱབས་གནས་དང་ནི་ལྟ་བ་དང༌། །ཐབས་ཀྱི་གནད་རྣམས་འཁྲུལ་པས་ན། །ཆོས་གཞན་
བཟང་ཡང་སྐྱོབ་མི་ནུས། །ཅི་སྟེ་སངས་རྒྱས་ཐེག་པ་ཀུན། །རང་ས་ན་ནི་བདེན་ཅེ་ན། །འདི་
ཡང་ཅུང་ཟད་བརྟག་པར་བྱ། །སངས་རྒྱས་གསུང་ལ་དྲང་དོན་དང་། །ངེས་དོན་རྣམ་པ་
གཉིས་སུ་ཡོད། །སྒྲ་ཡང་ཇི་བཞིན་པ་དང་ནི། །ཇི་བཞིན་མིན་པ་གཉིས་སུ་གསུངས། །ཐེག་
པ་ཡང་ནི་འཇིག་རྟེན་དང་། །འཇིག་རྟེན་འདས་པ་གཉིས་སུ་གནས། །བཤད་པ་ཡང་ནི་
དགོངས་པ་དང་། །ལྡེམ་པོར་དགོངས་དང་དྲང་པོ་རུ། །དགོངས་པ་ཞེས་བྱ་རྣམ་གསུམ་
ཡོད། །དེ་ལ་འཇིག་རྟེན་མཐུན་འཇུག་ལ། །དགོངས་ནས་ཕྱི་རོལ་དོན་དུ་གསུངས། །ཐ་
སྙད་དཔྱོད་པའི་རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །དམ་པའི་
དོན་ལ་དགོངས་ནས་ནི། །ཆོས་ཀུན་སྤྲོས་པ་བྲལ་ཅེས་གསུངས། །དེས་ན་དྲང་བའི་དོན་
དང་ནི། །ཇི་བཞིན་མིན་པའི་སྒྲ་དག་དང་། །དགོངས་པ་དང་ནི་ལྡེམ་དགོངས་དང་། །
-62



སྡོམ་གསུམ་རབ་དབྱེ།
འཇིག་རྟེན་པ་ཡི་ཐེག་པ་ལ། །དགོངས་ཏེ་གསུངས་པའི་མདོ་རྒྱུད་ཀུན། །དེ་ལྟར་བདེན་
པར་མི་བཟུང་ངོ་། །ངེས་པའི་དོན་དང་ཇི་བཞིན་སྒྲ། །འཇིག་རྟེན་འདས་པའི་ཐེག་པ་དང༌།།
དྲང་པོར་དགོངས་པ་རྣམས་ལ་ནི། །ཇི་ལྟར་གསུངས་བཞིན་བདེན་པར་བཟུང་། །གལ་ཏེ་
མུ་སྟེགས་བྱེད་ལ་ཡང་། །བྱམས་དང་སྙིང་རྗེ་སྦྱིན་ལ་སོགས། །བདེན་པའི་ཆོས་ཀྱང་མང་པོ་
སྣང་། །སངས་རྒྱས་གསུང་ལའང་དྲང་དོན་དང་། །དགོངས་པ་དང་ནི་ལྡེམ་དགོངས་སོགས།།
བདེན་པ་མིན་པའང་གསུངས་པས་ན། །བདེན་བརྫུན་གཉིས་ཀ་མཚུངས་པ་ལ། །སངས་
རྒྱས་གསུང་ལེན་མུ་སྟེགས་བྱེད། །སྤོང་བའི་རྒྱུ་མཚན་ཅི་ཞེ་ན། །སངས་རྒྱས་དྲང་དོན་གྱིས་
ཁྲིད་ནས། །བདེན་པ་ཉིད་ལ་སྦྱོར་བར་མཛད། །མུ་སྟེགས་བདེན་པས་ཁྲིད་ནས་ནི།
བརྫུན་པ་ཉིད་ལ་སྦྱོར་བར་བྱེད། །དེས་ན་བདག་ཅག་སངས་རྒྱས་ལ། །གུས་པའི་རྒྱུ་མཚན་
དེ་ལྟར་ཡིན། །དེ་བཞིན་གངས་ཅན་འདི་ན་ཡང་། །རྣམ་ཐར་བཟང་པོ་བསྟན་ནས་ནི། །
ལོག་པའི་ཆོས་ལ་སྦྱོར་མཐོང་ནས། །མུ་སྟེགས་ཆོས་བཞིན་ངེད་ཀྱིས་སྤངས། །ཐེག་པ་པ་སྣ་
ཚོཊ་ཚུལ་བསྟན་ནས། །གནད་རྣམས་སངས་རྒྱས་གསུང་བཞིན་དུ། །ཡང་དག་སྟོན་མཛད་
བླ་མ་དེ། །སངས་རྒྱས་ཉིད་དུ་བདག་གིས་བཟུང་། །ཆོས་གཞན་ལེགས་པར་སྟོན་ན་ཡང་།།
ཆོས་ཀྱི་གནད་རྣམས་བཅོས་པ་ནི། །ཤིན་ཏུ་འཇིགས་པ་ཆེན་པོར་བལྟ། །དེ་འདྲ་བ་ལས་
སྐྱོན་བྱུང་མང་། །འདས་པའི་དུས་ན་སྔོན་བྱུང་བ། །ལངྐ་མགྲིན་བཅུ་ཞེས་བྱ་བས། །འབད་
པས་དབང་ཕྱུག་ཆེན་པོ་བསྒྲུབས། །ལོ་གྲངས་ས་ཡ་བཅུ་གཉིས་དང་། །ཕྱེད་ཀྱིས་ལྷག་པའི་
དངོས་གྲུབ་བྱིན། ཁྱབ་འཇུག་ཕྲག་དོག་གིས་གཟིར་ནས། །མགྲིན་བཅུ་ལ་ནི་འདི་སྐད་
སྨྲས། ཁྱོད་ཀྱི་འབད་པ་ཆེ་མོད་ཀྱི། །དབང་ཕྱུག་གི་ནི་དངོས་གྲུབ་ཆུང་། །ད་དུང་སྔར་གྱི་མ་
ཡིན་པ། །ས་ཡ་ཕྲག་ཕྱེད་ཐུབ་པ་སློངས། །མགྲིན་བཅུས་བདེན་པར་བསམས་ནས་ནི། །
དབང་ཕྱུག་ལ་ནི་དོན་དེ་ཞུས། །དབང་ཕྱུག་ཆེན་པོས་དེ་བྱིན་པས། །གནད་བཅོས་པ་ཡི་
-63



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཚིག་དེ་ཡིས། །སྔར་གྱི་དངོས་གྲུབ་ཐམས་ཅད་ཡལ། །གསེར་ཅན་གྱི་ནི་དངོས་གྲུབ་ཀྱང་།།
དེ་འདྲའི་ཚུལ་གྱིས་ཉམས་ཞེས་ཐོས། །ཨོ་མེད་པ་ཡི་གསང་སྔགས་ལ། །གཡོན་ཅན་གྱིས་
ནི་ཨོ་བཅུག་པས། །སྔགས་ཀྱི་ནུས་པ་ཉམས་པ་མཐོང་། །དེ་བཞིན་སྭཧཱ་ཧཱུཾ་ཕཊ་སོགས། །
ཡོད་པ་རྣམས་ལ་ཕྲི་བ་དང་། །མེད་པ་རྣམས་ལ་བསྣན་པ་དང༌། །གཞན་ཡང་སྔགས་ཀྱི་
གནད་རྣམས་ལ། །གཡོན་ཅན་རྣམས་ཀྱིས་བཅོས་པ་ཡིས། །གསང་སྔགས་དག་གི་ནུས་པ་
རྣམས། །ཉམས་ཤིང་འགྱངས་པ་མང་པོ་མཐོང་། །དེ་བཞིན་ཆོས་ཀྱི་གནད་རྣམས་ཀྱང་། །
ཅུང་ཟད་ཅུང་ཟད་བཅོས་པ་ལས། །དངོས་གྲུབ་ཉམས་པར་འགྱུར་བར་གསུངས། །དེ་ཕྱིར་
ཆོས་གཞན་ལེགས་ན་ཡང་། །གནད་རྣམས་བཅོས་ན་ཐམས་ཅད་འཇིག །དེས་ན་ཉན་ཐོས་
་ ཐེག་པ་ལ། །སྡོམ་པ་དང་ནི་བདེན་བཞིའི་གནད། །བཅོས་ན་ཉན་ཐོས་ཆོས་ཀུན་འཇིག །
ཐེག་པ་ཆེ་ལ་སེམས་བསྐྱེད་དང་། །དེ་ཡི་བསླབ་བྱའི་གནད་བཅོས་ན། །ཐེག་པ་ཆེན་པོའི་
ཆོས་ཀུན་འཇིག །གསང་སྔགས་ལ་ནི་དབང་བསྐུར་དང་། །རིམ་པ་གཉིས་ཀྱི་གནད་བཅོས་
ན། །གསང་སྔགས་ཀྱི་ནི་ཆོས་ཀུན་འཇིག །དེས་ན་ད་ལྟའི་ཆོས་འགའ་ལ། །གནད་ཀྱི་
གནས་རྣམས་བཅོས་པ་རུ། །དྭགས་པའི་ཆོས་ལུགས་འགའ་ཞིག་ཡོད། །དེ་ཡང་མདོ་ཙམ་
བཤད་ཀྱིས་ཉོན། །སོ་སོར་ཐར་པའི་སྡོམ་པ་ནི། །བྱང་ཆུབ་བར་དུ་བླངས་གྱུར་ན། །སོ་
སོར་ཐར་པ་ཅི་ནས་འཇིག །འདི་ཡང་གནད་རྣམས་བཅོས་པར་དོགས། །བྱང་ཆུབ་སེམས་
དཔའི་སྡོམ་པ་ལ། །དབུ་མའི་ལུགས་བཞིན་མི་བྱེད་པར། །སེམས་ཙམ་པ་ཡི་ཆོ་ག་ནི། །སྐྱེ་
བོ་ཀུན་ལ་བྱེད་པ་མཐོང་། །འདི་ཡི་ཆོ་ག་ངེས་པར་འཇིག །འདི་ཡང་གནད་རྣམས་བཅོས་
པར་མཐོང་། །སེམས་བསྐྱེད་ཀྱི་ནི་བསླབ་བྱའི་མཆོག །བདག་གཞན་བརྗེ་བའི་བྱང་ཆུབ་
སེམས། །བསྒོམ་དུ་མི་རུང་ཞེས་སྨྲ་བ། །འདི་ཡང་གནད་རྣམས་བཅོས་པར་མཐོང་། །
གསང་སྔགས་ཀྱི་ནི་དབང་བསྐུར་བ། །མེད་ཀྱང་གསང་སྔགས་བསྒོམ་རུང་ཟེར། །རྡོ་རྗེ་
-64



སྡོམ་གསུམ་རབ་དབྱེ།
པའཆང་གིས་བཀག་པས་ན། །འདི་ཡང་གནད་རྣམས་བཅོས་པར་དྲོགས། །གསང་སྔགས་
ལམ་གྱི་མཆོག་གྱུར་པ། །རིམ་གཉིས་ཚུལ་བཞིན་མི་བསྒོམ་པར། །རང་བཟོའི་གདམས་
ངག་དུ་མ་ཡིས། །བླུན་པོ་ངེས་ཤེས་སྐྱེད་པ་ཐོས། །མདོ་རྒྱུད་ཀུན་ལས་འདི་བཀག་པས། །
འདི་ཡང་གནད་རྣམས་བཅོས་པར་དོགས། །བསྐྱེད་པའི་རིམ་པའི་མཐར་ཐུག་པ། །དབུ་
རྒྱན་ལ་ནི་རིགས་བདག་འབྱུང་། །རིགས་བདག་དེ་ནི་བླ་མ་ཡིན། །འདི་ནི་གལ་ཏེ་འཆོལ་པ
གྱུར་ན། །དངོས་གྲུབ་མེད་པར་རྒྱུད་ལས་གསུངས། །འོན་ཀྱང་བླ་མ་སྤྱི་བོ་རུ། །བསྒོམ་བྱ་
མིན་ཞེས་ལ་ལ་ཟེར། །འདི་ཡང་གནད་རྣམས་བཅོས་པར་དོགས། །ཡོད་པའི་དགེ་བ་
ཞེས་བྱ་བ། །ཆོས་ཀྱི་དབྱིངས་ལ་བསམས་ནས་ནི། །དེ་ནི་བསྔོ་བའི་རྒྱུར་བྱེད་པ། །
དམིགས་པ་མེད་པའི་ཆོས་ཀྱི་དབྱིངས། །དམིགས་པའི་དགེ་བར་བསྒྱུར་བ་འདི། །བསྔོ་བ་
དུག་དང་བཅས་པར་གསུངས། །འདི་ཡང་གནད་རྣམས་བཅོས་པར་དོགས། །དེ་བཞིན་
གཏུམ་མོ་བསྒོམ་པ་དང་། །ཕྱག་རྒྱ་ཆེན་པོ་ལ་སོགས་དང་། །དམ་ཚིག་དང་ནི་སྡོམ་པ་ཡི། །
གནད་རྣམས་བཅོས་པ་མང་མོད་ཀྱི། །གསང་སྔགས་ཡིན་ཕྱིར་འདིར་མི་བཤད། །ཆོས་
རྣམས་ཀུན་གྱི་རྩ་བ་ནི། །སྟོང་ཉིད་སྙིང་རྗེའི་སྙིང་པོ་ཅན། །ཐབས་དང་ཤེས་རབ་ཟུང་
འཇུག་ཏུ། །མདོ་རྒྱུད་ཀུན་ལས་རྒྱལ་བས་གསུངས། །ལ་ལ་སྤྲོས་བྲལ་རྐྱང་པ་ནི། །དཀར་
པོ་ཆིག་ཐུབ་ཡིན་ཞེས་ཟེར། །འདི་ཡང་གནད་རྣམས་བཅོས་པར་དོགས། །གནད་རྣམས་
མིན་པའི་ཆོས་གཞན་འགའ། །མ་ཚང་བ་དང་ལྷག་པ་དང་། །ཅུང་ཟད་འཁྲུལ་པར་གྱུར་ན་
ཡང་། །ཉེས་པ་ཆེན་པོ་བསྐྱེད་མི་ནུས། །ཆོས་ཀྱི་གནད་རྣམས་བཅོས་གྱུར་ན། །ཆོས་གཞན་
བཟང་ཡང་འཚང་མི་རྒྱ། །དཔེར་ན་འགྲོ་བའི་སྲོག་རྩ་དང་། །ལྗོན་ཤིང་རྣམས་ཀྱི་རྩ་བ་དང་།།
ས་བོན་གྱི་ནི་སྐྱེ་ས་དང་། །ཐགས་རྣམས་ཀྱི་ནི་སྲོག་ཤིང་དང་། །བཅུད་ཀྱི་ལེན་གྱི་རྩ་བ་
དང་། །དབང་པོ་རྣམས་ཀྱི་གནད་རྣམས་ནི། །འཆུགས་ན་སྒྲུབ་ཏུ་མི་རུང་བཞིན། །དེ་བཞིན
-65



དེ་བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཆོས་ཀྱི་གནད་འཆུགས་ན། །ལེགས་ལེགས་འདྲ་ཡང་འབྲས་བུ་མེད། །དེས་ན་ལ་ལ་
འཁྲུལ་ཡང་སླ། །གནད་རྣམས་འཁྲུལ་མེད་དཔྱད་དགོས་སོ། །
ལ་གནད་རྣམས་འཆོས་པའི་བདུད། །ལ་ལ་སངས་རྒྱས་དངོས་སུ་སྟོན། ཁ་
ཅིག་མཁན་པོ་སློབ་དཔོན་དང་། །བླ་མའི་ཆ་ལུགས་འཛིན་པ་དང་། །ཕ་མའམ་ཉེ་དུའི་ཆ་ན
ལུགས་ཀྱིས། །སེམས་ཅན་རྣམས་ལ་སླུ་བར་བྱེད། །འགའ་ཞིག་རྩུབ་མོར་སྨྲ་བྱེད་ཅིང་། །
སྡིགས་པའི་ཚུལ་གྱིས་སྒྱུར་བར་བྱེད། །ལ་ལ་འཇམ་པོར་སྨྲ་བྱེད་ཅིང་། །བྱམས་པའི་ཚུལ་
གྱིས་སླུ་བར་བྱེད། །ལ་ལ་སངས་རྒྱས་གསུངས་པའི་ལུང་། །ཕྱིན་ཅི་ལོག་ཏུ་བཤད་ནས་
བསྒྱུར། །ལ་ལ་རིགས་པ་བཟང་པོ་ལ། །ངན་པ་ཡིན་ཞེས་བཤད་ནས་བསྒྱུར། །ལ་ལ་
རིགས་པ་ངན་པ་ལ། །བཟང་པོ་ལྟ་བུར་བཅོས་ནས་བསྒྱུར། །ལ་ལ་ཟས་ནོར་ཅི་འདོད་
པའི། །རྔན་པ་བྱིན་ནས་ཆོས་ལོག་སྟོན། །ལ་ལ་ལུས་དང་སེམས་ལ་ནི། །ཏིང་འཛིན་ཅུང་
ཟད་བསྐྱེད་ནས་ཀྱང་། །དེ་ལ་ཡིད་ཆེས་སྐྱེས་པ་དང་། །ལོག་པའི་ཆོས་རྣམས་བསྟན་ནས་
བསླུ། །ལ་ལ་མངོན་པར་ཤེས་པ་དང་། །རྫུ་འཕྲུལ་ཅུང་ཟད་བསྟན་ནས་ཀྱང་། །བླུན་པོ་
ཡིད་ཆེས་བསྐྱེད་ནས་ནི། །ཕྱི་ནས་ཆོས་ལོག་སྟོན་པར་བྱེད། །ལ་ལ་ང་ཡིས་འདི་ལྟར་
བསྒོམས། །དེ་ལ་རྟོགས་པ་འདི་སྐྱེས་པས། ། ཁྱེད་ཀྱང་འདི་ལྟར་གྱིས་ཤིག་ཅེས། །རང་གི་
ཉམས་མྱོང་ཡིན་པ་ཡི། །ཚུལ་དུ་བྱས་ནས་ལོག་པར་འཆོས། །མདོར་ན་སངས་རྒྱས་གསུང་
རབ་དང་། །ཕལ་ཆེར་མཐུན་པར་སྟོན་བྱེད་ཅིང་། །གནད་རྣམས་ལོག་པར་སྟོན་པའི་ཆོས།།
ལེགས་ལེགས་འདྲ་བར་སྟོན་ན་ཡང་། །བདུད་ཀྱི་བྱིན་རླབས་ཡིན་ནོ་ཞེས། །མདོ་རྒྱུད་ཀུན་
ལས་གསལ་བར་གསུངས། །འདི་དག་ཇི་ལྟར་བྱུང་བའི་ཚུལ། །མདོ་ཙམ་ང་ཡིས་བཤད་
ཀྱིས་ཉོན། །རིན་ཆེན་བཟང་པོ་བཞུགས་པའི་ཚེ། །སངས་རྒྱས་སྐར་རྒྱལ་ཞེས་བྱ་བ། །
དཔྲལ་བ་ནས་ནི་འོད་འབྱིན་ཅིང་། །བར་སྣང་ལ་ནི་དཀྱིལ་དཀྲུང་འཆའ། །རེས་འགའ་
-66



སྡོམ་གསུམ་རབ་དབྱེ།
འཇག་མའི་ཁྲི་ལ་སྡོད། །སྟོང་པ་ཉིད་ཀྱི་ཆོས་རྣམས་སྟོན། །བྱམས་དང་སྙིང་རྗེ་ཆེ་བར་སྣང་།།
དེ་ཡི་ཆོས་ཀྱིས་གཞན་དག་ལ། །ཏིང་ངེ་འཛིན་ཡང་སྐྱེ་བར་བྱེད། །དེ་ལ་འཇིག་རྟེན་ཐམས་
ཅད་མོས། །ཤཱཀྱའི་རྒྱལ་པོའི་བསྟན་པ་དང་། །འདྲ་མིན་ཅུང་ཟད་བཅོས་པར་འཆད། །དེ་
ཡི་བསྟན་པ་ཤིན་ཏུ་འཕེལ། །དེ་ཚེ་རིན་ཆེན་བཟང་པོ་ཡིས། །སྒྲུབ་པ་ཟླ་བ་དྲུག་མཛད་
ནས། །ཏིང་འཛིན་བརྟན་ནས་དེ་དྲུང་བྱོན། །སངས་རྒྱས་སྐར་རྒྱལ་བར་སྣང་ལ། །དཀྱིལ་
དཀྲུང་བཅས་ནས་ཆོས་འཆད་ཚེ། །རིན་ཆེན་བཟང་པོས་གཟིགས་ཙམ་གྱིས། །ས་ལ་ལྷུང་
ནས་བརྒྱལ་ཞེས་གྲག །གལ་ཏེ་རིན་བཟང་ཞེས་བྱ་བའི། །སྐྱེས་མཆོག་དེ་ཚེ་མི་བཞུགས་ན།།
སངས་རྒྱས་སྐར་རྒྱལ་ཞེས་བྱ་བའི། །ཆོས་ལོག་བསྟན་པ་འབྱུང་ཞེས་གསུངས། །ནག་པོའི་
ཕྱོགས་ལ་དགའ་བ་ཡི། །སྐར་རྒྱལ་ཞེས་བྱའི་ཀླུ་ཆེན་ཞིག །སྐྱེས་ངན་ཞིག་ལ་ཞུགས་ནས་
ནི། །སངས་རྒྱས་གཟུགས་སུ་བརྫུས་ཞེས་གསུངས། །འདི་འདྲའི་རིགས་ཀྱི་བདུད་རིགས་
འགའ། །མིའམ་འཕགས་པའི་གཟུགས་བཟུང་ནས། །ལོག་པའི་བསྟན་པ་སྤེལ་བའི་ཕྱིར།།
ཆོས་དང་བསྲེས་ནས་གནད་རྣམས་སུ། །ཆོས་ལོག་བསྲེས་ནས་འཆད་པ་སྲིད། །དཔེར་ན་
ཁ་ཟས་བཟང་པོ་ལ། །སྦྱར་བའི་དུག་གིས་ཕལ་ཆེར་གསོད། །དུག་རྐྱང་ཡིན་པར་ཤེས་ན་
ནི། །འགའ་ཡང་གསད་པར་ནུས་མ་ཡིན། །དེ་བཞིན་ཆོས་བཟང་འགའ་ཞིག་ལ། །ཆོས་
ལོག་བསླད་པས་ཕ་རོལ་བསླུ། །ཆོས་ལོག་རྐྱང་པར་གོ་ན་ནི། །འགའ་ཡང་བདུད་ཀྱིས་སླུ་
མི་ནུས། །རི་དྭགས་རྔ་མ་མ་བསྟན་ན། །བོང་ཤ་བཙོང་བར་མི་ནུས་ལྟར། །དེ་བཞིན་བཟང་
སྤྱོད་མ་བསྟན་ན། །ལོག་པའི་ཆོས་ཀྱིས་བསླུ་མི་ནུས། །བདུད་ཀྱི་བྱིན་བརླབས་ཐམས་ཅད་
ཀྱང་། །ངན་པ་ཁོ་ནར་ངེས་པ་མིན། །འོན་ཀྱང་བཟང་པོའི་ནང་ནས་ནི། །གནད་རྣམས་ཅུང་
ཟད་བཅོས་པ་ཡིས། །ཕན་པ་ལྟ་བུས་ཕ་རོལ་བསླུ། །འདི་འདྲ་ཤེས་པར་བྱས་ནས་ནི། །
ཆོས་ཀྱི་གནད་རྣམས་མདོ་རྒྱུད་བཞིན། །མ་བསླད་པར་ནི་ལེགས་པར་བཟུང་། །ཤིང་རྟའི་བ
-67



ཀྱིས་བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྲོག་ཤིང་ཆག་གྱུར་ན། །འཁོར་ལོ་བཟང་ཡང་འགྲོ་མི་ནུས། །སྲོག་གི་དབང་པོ་འགགས་
གྱུར་ན། །དབང་པོ་གཞན་དག་བྱ་བྱེད་མེད། །དེ་བཞིན་ཆོས་ཀྱི་གནད་འཆུགས་ན། །ཆོས་
གཞན་བཟང་ཡང་ནུས་མེད་འགྱུར། །རྫོགས་སངས་རྒྱས་ལས་མཁས་པ་ཡི། །གང་ཟག་
འཇིག་རྟེན་གསུམ་ན་མེད། །དེས་ན་དེ་ཡིས་གསུངས་པ་ཡི། །མདོ་རྒྱུད་རྣམ་པར་དཀྲུག་མི་
བྱ། །མདོ་རྒྱུད་དཀྲུགས་ན་ཆོས་སྤོང་ཞིང་། །འཕགས་པ་རྣམས་ཀྱང་སྨད་འགྱུར་ཞེས། །
མགོན་པོ་བྱམས་པས་རྒྱུད་བླར་གསུངས། །
འཁྲུལ་པའི་གྲུབ་མཐའ་སུན་འབྱིན་པའི། །རྣམ་གཞག་ཅུང་ཟད་བཤད་
ཉོན། །མུ་སྟེགས་སྟོན་པ་དབང་ཕྱུག་སོགས། །མནན་པའི་སངས་རྒྱས་མཐོང་ནས་ནི། །དེ་
བཟློག་པ་ཡི་བྲིས་སྐུ་ཞིག །མུ་སྟེགས་དབྱངས་ཅན་དགའ་བས་བྱས། །མཁས་པ་ཆེན་པོ་ཛྙཱ་
ན་ཤིས། །དེ་དང་རྩོད་པའི་རྩོད་གྲྭ་རུ། །རང་གཞན་གཉིས་ཀའི་སྡེ་པ་དང་། །རྒྱལ་པོ་སོགས
ཀྱི་དཔང་པོའི་གྲྭར། །སངས་རྒྱས་མནན་པ་རང་བཟོ་ཡིན། །དེས་ན་འཁྲུལ་པ་ཡིན་པར་
བསྒྲགས། །དེས་ཀྱང་དབང་ཕྱུག་མནན་པ་ཡི། །སངས་རྒྱས་རང་བཟོ་ཡིན་ཞེས་བསྒྲེས། །
དེ་ལ་མཁས་པས་འདི་སྐད་བཅུད། །སངས་རྒྱས་མནན་པ་ཁྱེད་ཀྱི་གཞུང་། ཁུངས་མ་
རྣམས་ནས་བཤད་པ་མེད། །མུ་སྟེགས་མནན་པ་ངེད་ཀྱི་རྒྱུད་། །གདོད་མ་ཉིད་ནས་ཡོད་པ་
ཡིན། །དེས་ན་ངེད་ཀྱི་རང་བཟོ་མིན། །དེ་ནས་སྤོབས་པ་མེད་གྱུར་ཚེ། །རྒྱལ་པོ་ཁྱོད་ཀྱི་
ཡུལ་འདི་རུ། །འདི་འདྲའི་རང་བཟོ་འཕེལ་ན་ནི། །ད་དུང་རང་བཟོའི་གཞན་འབྱུང་བས། །
བསྟན་པ་སྤྱི་ལ་གནོད་པ་འདི། ཁོ་རང་ལ་ཡང་ཅིས་མི་གནོད། །འདི་འདྲའི་རང་བཟོའི་ཆོས་
ལུགས་ནི། །སངས་རྒྱས་པ་ལ་བྱུང་ན་ཡང་། །རྒྱལ་པོ་ཁྱོད་ཀྱིས་དགག་དགོས་སོ། །དེ་སྐད་
བསྒོམ་ནས་གྱང་རིས་བསུབས། །ཕྱི་ནས་གྲུབ་མཐའ་བརྩད་པ་ལའང༌། །མུ་སྟེགས་གྲུབ་
མཐའ་ཕམ་མཛད་ནས། །སངས་རྒྱས་བསྟན་པ་སྤེལ་ཞེས་ཐོས། །གལ་ཏེ་མུ་སྟེགས་བྱེད་ན
-68



སྡོམ་གསུམ་རབ་དབྱེ།
བཔའི་གཞུང་། །གདོད་ནས་གྲུབ་པའི་རིག་བྱེད་ལས། །ཆོས་ལོག་དེ་འདྲ་བཤད་ན་ཡང་། །
རང་བཟོ་ཡིན་ཞེས་བྱར་མི་རུང་། །གྲུབ་མཐའི་རྣམ་གཞག་བཟུང་ནས་ནི། །རིགས་པ་
གཞན་གྱིས་སུན་དབྱུང་དགོས། །བདག་དང་གཞན་གྱི་གྲུབ་མཐའ་ལའང་། །གལ་ཏེ་
འགལ་བ་སྣང་ན་ནི། །རིགས་པ་དག་དང་འགལ་གྱུར་ན། །དེ་ནི་རིགས་པས་སུན་ཕྱུང་ཤིག།
གལ་ཏེ་ལུང་དང་འགལ་གྱུར་ན། །དེ་ནི་ལེཊ་པར་སུན་འབྱིན་པའི། །གདམས་ངག་ཅུང་
ཟད་བཤད་ཀྱིས་ཉོན། །ཕ་རོལ་ལུང་དེ་ཁས་ལེན་ཅིང་། །དེ་དང་འགལ་བའི་ཆོས་སྤྱོད་ན། །
ལུང་དང་འགལ་བས་སུན་དབྱུང་བྱ། །གལ་ཏེ་ལུང་དེ་ཁས་མི་ལེན། །རང་གི་ལུང་གཞན་
ཁས་ལེན་ན། །དེ་ཚེ་ངེད་ཀྱི་ལུང་གིས་ནི། །དེ་ཡི་ཆོས་ལོག་དགག་མི་ནུས། །འོན་ཀྱང་དེ་ཡི་
ལུང་ཉིད་ཀྱིས། །དེ་ཡི་ཆོས་ལོག་དགག་དགོས་སོ། །དཔེར་ན་ཕ་རོལ་ཕྱིན་པ་བ། །གལ་ཏེ་
ཆོས་ལོག་སྤྱོད་ན་ནི། །གསང་སྔགས་གཞུང་དང་འགལ་ལོ་ཞེས། །དེ་ནི་སུན་དབྱུང་ནུས་མ་
ཡིན། །དེ་བཞིན་གསང་སྔགས་པ་འགའ་ཞིག །ལག་ལེན་ལོག་པར་སྤྱོད་གྱུར་ཀྱང་། །ཕ་
རོལ་ཕྱིན་གཞུང་དང་འགལ་ཞེས། །སུན་དབྱུང་བར་ནི་ནུས་མ་ཡིན། །དེ་ལྟར་ཐེག་པ་ཆེ་
ཆུང་ལའང་། །ཕན་ཚུན་གྱི་ནི་ལུང་འགལ་གྱིས། །སོ་སོའི་གཞུང་ལུགས་དགག་མི་ནུས། །
ཉན་ཐོས་གཞུང་ལུགས་ཁས་ལེན་ཅིང་། །དེ་ཡི་ལུང་དང་འགལ་གྱུར་ན། །དེ་ཡི་ལུང་གིས་
དགག་པར་ནུས། །དེ་བཞིན་བཀའ་གདམས་ལ་སོགས་ཀྱང་། །ཇོ་བོའི་གཞུང་ལུགས་ཁས་
ལེན་ཅིང་། །དེ་ཡི་ལུང་དང་འགལ་གྱུར་ན། །བཀའ་གདམས་པ་ལ་གནོད་པ་ཡིན། །དེ་
བཞིན་ཕྱག་རྒྱ་པ་ཡང་ནི། །ནཱ་རོ་པ་ལ་མོས་བྱེད་ཅིང་། །ནཱ་རོའི་གཞུང་དང་འགལ་གྱུར་ན།།
ཕྱག་རྒྱ་པ་ལ་གནོད་པ་ཡིན། །དེ་བཞིན་གསང་སྔགས་སྤྱོད་བཞིན་དུ། །གསང་སྔགས་རྒྱུད་
སྡེ་དང་འགལ་ན། །གསང་སྔགས་པ་ལ་གནོད་པར་འགྱུར། །ཕ་རོལ་ཕྱིན་པའི་ལུགས་བྱེད་
ཅིང་། །མདོ་སྡེ་རྣམས་དང་འགལ་གྱུར་ན། །ཕར་ཕྱིན་པ་ལ་ཅིས་མི་གནོད། །དེ་ཡི་དཔེར་
-69



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བརྗོད་མདོ་ཙམ་ཞིག །ལེགས་པར་བཤད་ཀྱིས་མཉན་པར་གྱིས། །
ཇོ་བོ་གསང་སྔགས་སྤྱོད་བཞིན་དུ། །གསང་སྔགས་སྤྱོད་པའི་དུས་མིན་ཞེས། །
སྨྲ་བ་ཇོ་བོའི་ལུགས་ཉིད་དང་། །འགལ་བ་ཡིན་པར་ཤེས་པར་བྱ། །སེམས་བསྐྱེད་ཇོ་བོའི
ལུགས་བྱེད་ཅིང་། །ཇོ་བོ་གཏན་ནས་མི་བཞེད་པའི། །སེམས་བསྐྱེད་ཀུན་ལ་བྱེད་པ་དང་། །
དོན་དམ་སེམས་བསྐྱེད་བྱེད་པ་ནི། །གཞན་དང་འགལ་བ་སྨོས་ཅི་དགོས། །རང་ལུགས་
དང་ཡང་འགལ་བ་ཡིན། །ནཱ་རོ་ཏ་པ་དབང་བསྐུར་དང་། །རིམ་གཉིས་ཆོས་ཀྱི་གཙོ་བོར་
མཛད། །ནཱ་རོའི་བརྒྱུད་པ་འཛིན་བཞིན་དུ། །དབང་དང་རིམ་གཉིས་མི་བསྒོམ་པ། །རྒྱུད་
དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན། །རྡོ་རྗེ་ཕག་མོའི་བྱིན་
རླབས་ནི། །མར་པ་ལྷོ་བྲག་པ་ལ་མེད། །མར་པའི་བརྒྱུད་པ་འཛིན་བཞིན་དུ། །ཕག་མོས་
ཆོས་སྒོ་འབྱེད་པ་ནི། །རྒྱུད་དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན།།
ནཱ་རོ་ཆོས་དྲུག་ཅེས་བྱའི་ཁྲིད། །མིད་ལ་ཡན་ཆད་དེ་ལས་མེད། །ཆོས་དྲུག་བོར་ནས་ལམ་
འབྲས་དང་། །ཕྱག་རྒྱ་ཆེན་པོ་ལ་སོགས་པ། །གཞན་གྱི་གདམས་ངག་བསྒོམ་བཞིན་དུ། །
ནཱ་རོའི་བརྒྱུད་པ་འདེད་བྱེད་པ། །གཞན་དང་འགལ་བ་ལྟ་ཅི་སྨོས། །རང་ལུགས་དང་ཡང་
འགལ་བ་ཡིན། །གཏེར་ནས་བྱུང་བའི་གླེགས་བམ་དང་། །གཞན་ནས་བརྐུས་པའི་ཆོས་
ལུགས་དང་། །བརྩམས་ཆོས་དང་ནི་རྨི་ལམ་ཆོས། །བློ་བཟུང་མ་ཡི་ཆོས་ལུགས་ལ། །རྡོ་རྗེ་
འཆང་ལ་བརྒྱུད་པ་སྙེགས། །དེ་ལའང་གཞན་དག་ལུང་ལེན་པ། །ཆོས་དང་འགལ་བ་ལྟ་
ཅི་སྨོས། །རང་ཚིག་དང་ཡང་འགལ་བ་ཡིན། །གལ་ཏེ་འདི་འདྲའི་རིགས་ཅན་གྱི། །འགལ་
བ་ཁས་ལེན་སྣང་གྱུར་ན། །དེ་ཡི་རིགས་སུ་ཤེས་པར་བྱ། །མདོར་ན་ཆོས་དང་འགལ་བ་ཡི།།
ཆོས་ཞིག་གང་ན་འདུག་ན་ཡང་། །ལུང་དང་རིགས་པས་སུན་ཕྱུང་ཤིག །གལ་ཏེ་མུ་སྟེགས
ལ་སོགས་པ། །ལུང་དེ་ཁས་མི་ལེན་པ་དང་། །ལུང་དང་འགལ་ཡང་ངེད་ཅག་གི །བླ་མའི་
-70



སྡོམ་གསུམ་རབ་དབྱེ།
བཀའ་སྲོལ་ཡིན་ཟེར་བ། །དེ་དག་ལུང་དེ་མི་ལེན་ཡང་། །རྩ་བའི་བརྒྱུད་པ་གང་ཡིན་དྲི། །
གདོད་ནས་ཆོས་དེ་ཡོད་ན་ནི། །འཁྲུལ་ཡང་མཁས་པས་བགྲང་རྒྱུ་མེད། །སེམས་ཅན་ལས་
ངན་སྤྱོད་པ་ལ། །སངས་རྒྱས་ཀྱིས་ཀྱང་ཅི་བྱར་ཡོད། །གལ་ཏེ་གདོད་ནས་མེད་པའི་ཆོས། །
གློ་བུར་བྱས་པ་ཡིན་ན་ནི། །ཀུན་གྱིས་རང་བཟོར་གོ་བའི་ཕྱིར། །སངས་རྒྱས་པའམ་མུ་
སྟེགས་བྱེད། །སུ་ལ་འདུག་ཀྱང་དོར་བྱ་ཡིན། །ངེད་ལའང་དེ་འདྲ་འདུག་ན་ནི། །མཁས་པ་
རྣམས་ཀྱིས་བཞད་གད་གྱིས། །གལ་ཏེ་རྒྱལ་པོའི་ ཁྲིམས་ ཡོད་ན། །ཆད་པས་བཅད་ པའི་
འོས་ཡིན་ནོ། །ནོར་ལ་ཟོག་ཚོང་བྱས་པ་ལ། །རྒྱལ་པོའི་ཁྲིམས་ལ་འཐུག་འགྱུར་ན། །ཆོས་
ལོག་བརྫུན་མས་སྦྱར་བ་ལ། །རྒྱལ་པོའི་ཁྲིམས་ལ་ཅིས་མི་འཐུག །བླུན་པོ་མཁས་པར་
འཆོས་པ་འགའ། །ལུང་གི་གནས་སྐབས་མི་ཤེས་པར། །མདོ་རྒྱུད་ལུང་སྦྱོར་བྱེད་མོད་ཀྱི། །
དེ་ནི་བླུན་པོའི་ཁ་ཤགས་ལྟར། །གང་དུ་འགྲོ་བ་མི་ཤེས་སོ། །དཔེར་ན་ཕྱག་དང་མཆོད་པ་
དང༌། །སྦྱིན་དང་ཚུལ་ཁྲིམས་སོགས་མི་དགོས། །སེམས་བསྐྱེད་དབང་བསྐུར་བྱ་མི་དགོས།།
བསམ་གཏན་ཀློག་པ་འདིར་མི་དགོས། །དགེ་དང་སྡིག་པ་གཉིས་ཀ་མེད། །སངས་རྒྱས་
སེམས་ཅན་ཡོད་མིན་སོགས། །འདི་འདྲ་གསུངས་པའི་ལུང་རྣམས་ཀུན། །ལྟ་བ་ཡིན་གྱི་
བསྒོམ་པ་དང་། །སྤྱོད་པ་གཉིས་ཀྱི་ལུང་མ་ཡིན། །དབང་མེད་པ་ལ་དངོས་གྲུབ་མེད། །ཆོ་
ག་འཁྲུགས་ན་ལས་མི་འཆགས། །ལོག་པར་སྤྱད་ན་ལྟུང་བ་འབྱུང་། །ལྷ་བསྒོམ་འཁྲུལ་ན་
བྱིན་མི་རློབ། །ཐེ་ཚོམ་ཟ་ན་ཉེས་པ་སྐྱེ། །དེས་ན་ཆོ་ག་ཅི་བྱེད་ཀྱང་། །ཤིན་ཏུ་དག་པར་བྱ་
དགོས་ཞེས། །དེ་འདྲའི་ལུང་ཀུན་སྤྱོད་པ་དང་། །བསྒོམ་པ་ཡིན་གྱི་ལྟ་བ་མིན། །གཞན་ཡང་
ལུང་སྦྱོར་བྱེད་པ་ལ། །འཇིག་རྟེན་པ་དང་འཇིག་རྟེན་ལས། །འདས་པའི་གནས་སྐབས་རྣམ་
གཉིས་ཡོད། །དབང་དང་དམ་ཚིག་སྡོམ་པ་སོགས། །འབད་ནས་བསྒྲུབ་པར་གསུངས་པ་
ན། །འཁོར་བའི་རྒྱ་མཚོ་མ་བརྒལ་བའི། །འཇིག་རྟེན་པ་ལ་གསུངས་པ་ཡིན། །དབང་དང་
-71



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དམ་ཚིག་སོགས་མི་དགོས། །ཕྱག་དང་མཆོད་པ་ཀུན་ལས་གྲོལ། །བསམ་གཏན་བསྒོམ་པ་
ཀུན་སྤངས་ཏེ། །ལམ་ཀུན་གཟིངས་བཞིན་དོར་བྱ་ཞེས། །གསུངས་པ་འཁོར་བའི་རྒྱ་མཚོ་
ལས། །བརྒལ་བའི་གང་ཟག་རྣམས་ལ་གསུངས། །དེ་འདྲའི་གནས་སྐབས་ཤེས་ནས་ནི། །
དེ་དང་འཚམ་པའི་ལུང་སྦྱོར་བྱ། །དེ་འདྲའི་རྣམ་གཞག་མི་ཤེས་པའི། །ལུང་སྦྱོར་མཁས་
པའི་བཞད་གད་གནས། །མིག་ལྡན་ཇི་ལྟར་ལམ་ནོར་ཡང་། །གཡང་སར་གོམ་པ་འཇོག་མི་
སྲིད། །དེ་བཞིན་མཁས་པ་འཁྲུལ་ན་ཡང་། །སངས་རྒྱས་བསྟན་ལས་འདའ་མི་ནུས། །མིག་
མེད་གལ་ཏེ་ལམ་ནོར་ན། །གཡང་སར་མཆོངས་ནས་ལྟུང་བར་འགྱུར། །དེ་བཞིན་བླུན་པོ་
འཁྲུལ་གྱུར་ན། །སངས་རྒྱས་བསྟན་ལས་འདས་ཏེ་ལྟུང་། །ཆག་ཚད་ཤེས་པའི་བཟོ་ལ་ནི།།
རིང་ཐུང་བྱུང་ཡང་སོར་གང་ཡིན། །ཆག་ཚད་མེད་པའི་བཟོ་འགའ་ཞིག །ཉེས་ན་བཞད་
གད་གནས་སུ་འགྱུར། །དེ་བཞིན་གཞུང་ལུགས་ཤེས་པའི་མི། །འཁྲུལ་ཡང་ཚིག་དོན་ཅུང་
ཟད་ཡིན། །གཞུང་ལུགས་གང་ཡང་མི་ཤེས་པ། །འཁྲུལ་ན་བསྟན་པ་འཇིག་ལ་ཐུག །
དེས་ན་སངས་རྒྱས་བསྟན་པ་བཞིན། །བསྒྲུབ་པར་འདོད་ན་གཞུང་བཞིན་བྱ། །མིག་མངས་
རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་ཡིན། །དེ་བཞིན་ཁུངས་དང་མ་འབྲེལ་བའི། །
ཆོས་ལུགས་མང་ཡང་རོ་དང་འདྲ། །
སྙན་བརྒྱུད་དང་ནི་ཆིག་བརྒྱུད་དུ། །གྲགས་པའི་ཆོས་ལུགས་མང་དུ་ཡོད། །
རྒྱུད་དང་མཐུན་ན་བླང་དུ་རུང་། །མིན་ན་བརྫུན་གྱི་བསྡེབ་ཕྱོགས་ཡིན། །རྨི་ལམ་གྱི་ནི་ཆོས་
ལུགས་དང་། །ཞལ་མཐོང་གི་ནི་ལྷ་ལ་སོགས། །འདི་དག་མདོ་རྒྱུད་དང་མཐུན་ན། །བླངས་
ཀྱང་སྐྱོན་དུ་འགྱུར་བ་མེད། །མདོ་རྒྱུད་ཀུན་དང་མི་མཐུན་ན། །བདུད་ཀྱི་བྱིན་རླབས་ཡིན་
ཞེས་བྱ། །བླ་མའང་མདོ་རྒྱུད་དང་མཐུན་ན། །དེ་ནི་བླ་མ་ཡིན་པར་བཟུང་། །སངས་རྒྱས་
བསྟན་བཞིན་མི་གསུང་ན། །བླ་མ་ཡིན་ཡང་བཏང་སྙོམས་བཞག །དེས་ན་རྨི་ལམ་ཆོས་
-72



སྡོམ་གསུམ་རབ་དབྱེ།
ལུགས་དང༌། །ཞལ་གཟིགས་པ་ཡི་ཡི་དམ་དང་། །ལུང་བསྟན་པ་ཡི་སངས་རྒྱས་དང་། །བླ་
མའི་གསུང་སྒྲོས་ལ་སོགས་པ། །མ་དཔྱད་པར་ནི་གཏམ་འཆོལ་དུ། །ཚད་མ་ཡིན་ཞེས
གཟུང་མི་བྱ། །འདི་འདྲ་བདུད་ཀྱི་བྱིན་བརླབས་ལས། །འབྱུང་བ་སྲིད་པར་རྒྱལ་བས་
གསུངས། །དེས་ན་སངས་རྒྱས་བསྟན་པ་མཆོག །ངེས་དོན་ཚད་མ་ཡིན་པར་གཟུང་། །ཡང་
ན་དངོས་པོ་སྟོབས་ཞུགས་ཀྱི། །རིགས་པས་གྲུབ་པ་ཚད་མར་གཟུང་། །སྐྱེས་བུ་བརྫུན་
མས་སྦྱར་བ་ཡི། །མདོ་རྒྱུད་ཚད་མར་གཟུང་མི་བྱ། །ཀོའུ་ཤི་ཀའི་མདོ་དང་ནི། །དེ་བཞིན་
འཕགས་པ་ཤིག་ཅན་དང་། །བློ་གྲོས་བཟང་མོ་ཆུང་ངུ་སོགས། །བོད་ཀྱིས་སྦྱར་བའི་མདོ་སྡེ་
ཡིན། །གཞན་ཡང་གསང་སྔགས་གསར་རྙིང་ལའང་། །བོད་ཀྱིས་སྦྱར་བའི་རྒྱུད་སྡེ་མང་། །
དེ་འདྲའི་རང་བཟོའི་མདོ་རྒྱུད་ལ། །མཁས་པས་ཡིད་བརྟན་མི་བྱའོ། །གཙུག་ཏོར་ནག་མོ་
ལ་སོགས་པ། །བོད་ཀྱི་ལྷ་འདྲེས་སྦྱར་བ་ཡོད། །འཕྲལ་གྱི་བྱིན་བརླབས་ཅུང་ཟད་འབྱུང་།
འོན་ཀྱང་ཚད་མར་བྱར་མི་རུང་། །ལྷ་མོ་གནས་མཁར་ལ་སོགས་པ། །མུ་སྟེགས་བྱེད་ཀྱི་
རྒྱུད་ཀྱང་ཡོད། །ཅུང་ཟད་བདེན་པ་ཡོད་མོད་ཀྱི། །དེ་ལའང་ལུང་དུ་བྱར་མི་རུང་། །དེ་ཡི་
འཐད་པ་རྒྱུད་བླ་མར། །མགོན་པོ་བྱམས་པས་འདི་སྐད་གསུངས། །མ་རིག་མདོངས་པའི་
མུ་སྟེགས་ལའང་། །སྲིན་བུའི་ཡི་གེ་འདྲ་བ་ཡི། །ཅུང་ཟད་བདེན་པ་ཡོད་མོད་ཀྱི། །འོན་ཀྱང་
ཡིད་བརྟན་མི་བྱ་གསུངས། །
རིང་བསྲེལ་དང་ནི་ཐུགས་དང་ལྗགས། །སྐུ་གཟུགས་ལ་སོགས་རུས་པ་ལས། །
འབྱུང་བའི་རྒྱུ་མཚན་ཅུང་ཟད་དཔྱད། །འཕགས་པ་གསུམ་གྱི་རིང་བསྲེལ་ནི། །ཡོན་ཏན་
སྟོབས་ཀྱིས་འབྱུང་བ་སྟེ། །ལུས་ཅན་རྣམས་ཀྱི་བསོད་ནམས་རྟེན། །འབྱུང་ཁུངས་ལས་བྱུང་
རིན་ཆེན་འདྲ། །རིང་བསྲེལ་ལ་ལ་གདོན་གྱིས་བྱེད། །ལ་ལ་འབྱུང་བཞིའི་སྟོབས་ལས་
འབྱུང་། ཁ་ཅིག་བསྟན་ལ་དགའ་བའི་ལྷས། །དད་པར་བྱ་ཕྱིར་སྤྲུལ་པའང་སྲིད། །དེང་སང་
-73



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
རིང་བསྲེལ་ཕལ་ཆེ་བ། །བརྫུན་མས་བྱས་པའི་རིང་བསྲེལ་ཡིན། །དེས་ན་རྣམ་དབྱེ་མཁས་
པས་དཔྱད། །ཐུགས་ལྗགས་སྐུ་གཟུགས་ལ་སོགས་པ། །འབྱུང་བ་ཆོས་ནས་གསུངས་པ་
མེད། །འོན་ཀྱང་དེ་འདྲ་འབྱུང་བ་ཀུན། །ཕལ་ཆེར་བརྫུན་མས་བྱས་པ་ཡིན། །གལ་ཏེ་
བདེན་པ་ཡིན་ན་ཡང་། །ལུང་རིགས་གཉིས་ཀ་མེད་པའི་ཕྱིར། །བཟང་ངན་གཉིས་ཀར་
ལུང་བསྟན་དཀའ། །ཉི་མ་དུ་མ་ཤར་བ་དང་། །མཁའ་ལ་བུ་ག་དོད་པ་དང་། །མཚན་མོ་
འཇའ་ཚོན་བྱུང་བ་དང༌། །ལུས་ལས་འོད་ཟེར་འཕྲོ་བ་དང་། །གློ་བུར་ལྷ་འདྲེ་མཐོང་བ་དང་།།
གསོན་པོའི་ལུས་ལ་བརྫུན་མེད་པར། །རིང་བསྲེལ་འཛག་པ་ལ་སོགས་པ། །བླུན་པོ་
རྟགས་སུ་བྱེད་མོད་ཀྱི། །མཁས་པས་འདི་འདྲ་མཐོང་གྱུར་ན། །བར་ཆད་རྟགས་སུ་ཤེས་
པར་གྱིས། །སྐུ་གཟུགས་མཆི་མ་འཛག་པ་དང་། །དེ་བཞིན་གོམ་པས་འགྲོ་བ་དང༌། །གར་
བྱེད་པ་དང་སྐད་འབྱིན་དང་། ཁྲག་གི་ཆར་པ་འབབ་པ་དང་། །ས་འོག་བོང་བུའི་སྒྲ་སྒྲོགས་
དང༌། །དུད་འགྲོ་མི་སྐད་སྨྲ་བ་སོགས། །བླུན་པོ་ངོ་མཚར་སྐྱེད་མོད་ཀྱི། །མཁས་པས་འདི་
འདྲ་མཐོང་གྱུར་ན། །ཡུལ་དེར་དགྲ་བོ་གཞན་དག་འཇུག །ཡང་ན་ལྟས་ངན་གཞན་དག་
འབྱུང་། །འདི་འདྲའི་རིགས་ཅན་གཞན་མཐོང་ཡང་། །མཁས་པ་རྣམས་ལ་ལེགས་པར་
དྲིས། །དེ་དག་དོན་ལ་འཁྲུལ་པ་ཡི། །རྣམ་པར་དབྱེ་བ་མདོ་ཙམ་ཡིན། །
དེ་ནས་ཚིག་ལ་འཁྲུལ་པ་ཡི། །རྣམ་དབྱེ་ཅུང་ཟད་བཤད་ཀྱིས་ཉོན། །བཅོམ་
ལྡན་འདས་ཀྱི་བཤད་པ་ལ། །བཞི་བཅོམ་དྲུག་ལྡན་འཆད་པ་དང་། །གླེགས་བམ་གྱི་ནི་
བཤད་པ་ལ། །གླེགས་ཤིང་གླེགས་ཐག་འཆད་པ་དང་། །ཕྱག་རྒྱ་ཆེན་པོའི་བཤད་པ་ལ། །
ལག་པའི་སྒྲ་དོན་འཆད་པ་དང་། །ཡེ་ཤེས་ཀྱི་ནི་བཤད་པ་ལ། །གདོད་མའི་ཤེས་
འཆད་པ་དང་། །རྣལ་འབྱོར་འཆད་ལ་སེམས་རྣལ་མ། །རིག་པ་འབྱོར་ཅེས་འཆད་པ་དང༌།།
རྒྱལ་མཚན་རྩེ་མོའི་དཔུང་རྒྱན་ལ། །དམག་གི་དཔུང་དུ་འཆད་པ་དང༌། །གཏུམ་མོའི་སྒྲ་
-74



སྡོམ་གསུམ་རབ་དབྱེ།
བཤད་རྣམ་རྟོག་ནི། །ཆོས་ཉིད་གཏུམ་པར་འཆད་པ་དང་། །གླུ་ཡི་སྒྲ་བཤད་བྱེད་པ་ལ། །
སེམས་ཅན་བསླུ་བར་འཆད་པ་དང་། །ཕུར་མ་རི་རབ་མཉམ་པ་ལ། །དྲི་རབ་མནམ་པར་
འཆད་པ་དང་། །ཤཱཀྱའི་བུ་མོ་གོ་པཱའི་སྒྲ། །གོ་ནི་ས་ཡིན་པཱ་ཡི་སྒྲ། །འཚོ་བའམ་སྐྱོང་བ་
སོགས་ལ་འཇུག །དེས་ན་བོད་སྐད་ས་འཚོ་ཡིན། །དེ་ལ་གོ་པཱའི་སྒྲ་བཤད་ནི། །རྟོགས་པའི་
དོན་དུ་འཆད་པ་དང་། །རྒྱ་སྐད་རཏྣ་ཀེ་ཏུ་ལ། །ཀེ་ཏུའི་སྒྲ་ནི་དབལ་དང་ཏོག །དུ་བ་མཇུག་
རིངས་སོགས་ལ་འཇུག །སྐད་རྙིང་རྣམས་ལ་དཔལ་དུ་ཡོད། །གསར་བཅད་མན་ཆད་ཏོག་
ཏུ་བསྒྱུར། །དེས་ན་འབུམ་ལས་རིན་ཆེན་དབལ། །གསར་བཅད་ཀྱིས་ནི་ཞུས་པ་ཡི། །
བརྒྱད་སྟོང་པ་ལས་རིན་ཆེན་ཏོག །ཅེས་བྱར་བསྒྱུར་བ་མི་ཤེས་པར། །རིན་ཆེན་དཔལ་དུ་བ
བཤད་པ་དང་། །པོ་ཏ་ལ་ཞེས་བྱ་བའི་སྒྲ། །བོད་སྐད་དུ་ནི་གྲུ་འཛིན་ཡིན། །རི་བོ་གྲུ་འཛིན་
ཞེས་བྱ་བར། །བསྒྱུར་ན་བོད་ལ་འཐད་མོད་ཀྱི། །ལ་ལས་རྒྱ་སྐད་སོར་བཞག་ནས། །པོ་ཏ་
ལ་ཡི་རི་ཞེས་བསྒྱུར། །དེ་ལ་སྒྲ་བསྒྱུར་ལ་ལ་ཡིས། །རི་སྒྲ་གོང་དུ་ཕྱུང་ནས་ནི། །རི་པོ་ཏ་ལ་
ཞེས་བྱར་བསྒྱུར། །དེ་དོན་མ་རྟོགས་པ་རྣམས་ཀྱིས། །རི་བོ་ཏ་ལར་བཤད་པ་འཁྲུལ། །
འཁོར་གསུམ་ཡོངས་དག་ཅེས་བྱ་བ། །རྒྱ་སྐད་དུ་ནི་ཏྲི་མཎྜལ། །པ་རི་ཤུདྨ་ཞེས་བྱར་ཡོད། །
ཏྲི་ནི་གསུམ་ཡིན་མཎྜ་ལ། །ཞེས་བྱ་བོད་སྐད་དཀྱིལ་འཁོར་ཡིན། །པ་རི་ཤུདྡྷ་ཡོངས་དག་
པ། །དྲང་པོར་བསྒྱུར་ན་དཀྱིལ་འཁོར་གསུམ། །ཡོངས་སུ་དག་པ་ཞེས་བྱར་འགྱུར། །
མཁས་པ་རྣམས་ཀྱིས་སྒྲ་བསྡུས་ནས། །འཁོར་གསུམ་ཡོངས་དག་ཅེས་བྱར་བསྒྱུར། །དེ་ཡི་
སྒྲ་དོན་མི་ཤེས་པར། །འཁོར་གསུམ་གཡོག་ཏུ་འཆད་པ་འཁྲུལ། །རྒྱ་སྐད་ལངྐ་པུ་རི་ལ། །
པུ་རིའི་སྒྲ་ནི་གྲོང་ཁྱེར་ཡིན། །བོད་སྐད་ལངྐའི་གྲོང་ཁྱེར་ཏེ། །ལྷོ་ཕྱོགས་རྒྱ་མཚོའི་གླིང་ན་
ཡོད། །འོན་ཀྱང་རྒྱ་སྐད་མ་ཤེས་པར། །བུ་རངས་སུ་ནི་འཆད་པ་དང་། །རྒྱ་སྐད་བི་མ་ལ་མི་
ཏྲ། །བོད་སྐད་དྲི་མེད་བཤེས་གཉེན་ཡིན། །དེ་ཡི་སྒྲ་དོན་མི་ཤེས་པར། །བྱེ་མ་ལ་དང་མུ་
- 75



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཏྲའི་སྒྲ། །ཕྱག་རྒྱ་ཡིན་པར་བཤད་པ་དང་། །རྒྱ་སྐད་ནཱ་རོ་ཏ་ཡི་སྒྲ། །བྲམ་ཟེའི་རིགས་ཀྱི་བྱེ་
བྲག་ཡིན། །དེ་ཡི་རྒྱུ་མཚན་མ་ཤེས་པར། །དཀའ་བ་སྤྱད་པས་ཨ་ན་ན། །རོ་རུ་སོང་ཞེས་
འཆད་པ་དང་། །ཏི་ལོ་ཞེས་བྱ་ཏིལ་བརྡུང་ཡིན། །དེ་ལ་ཏེ་ལོར་འཆད་པ་དང་། །རྒྱ་སྐད་ལུ་
ཧི་ཞེས་བྱ་བ། །བོད་སྐད་ཉ་ཡི་རྒྱུ་ལྟོ་ཡིན། །དེ་ཡི་སྒྲ་དོན་མི་ཤེས་པར། །གླུ་ཡི་པ་རུ་འཆད་
པ་དང་། །རྒྱ་སྐད་ཨིནྡྲ་བྷཱུ་ཏི་ནི། །བོད་སྐད་འབྱུང་པོའི་དབང་པོ་ཡིན། །དེ་ཡི་སྒྲ་བསྒྱུར་མི་
་ ཤེས་པར། །བརྒྱ་བྱིན་བྱང་ཆུབ་ཏུ་འཆད་དང་། །རྒྱ་སྐད་ཨ་བ་བྷཱུ་ཏཱིའི་སྒྲ། །གཉིས་སྤངས་
སམ་ནི་ཀུན་འདར་ཡིན། །དེ་ལ་འདོད་སྟེར་འཆད་པ་དང་། །རྒྱ་སྐད་དོ་ཧ་ཞེས་བྱ་བ། །བོད་
སྐད་ལྷུག་པའམ་མ་བཅོས་པ། །ཞེས་བྱའི་དོན་ལ་འཇུག་མོད་ཀྱི། །དེ་ཡི་རྒྱུ་མཚན་མི་ཤེས་
པར། །དོ་ནི་གཉིས་ཡིན་ཧ་དགོད་པ། །གཉིས་ལ་དགོད་པར་འཆད་པ་དང་། །རྒྱ་སྐད་ཛ་བ་
ཞེས་བྱ་བ། །མེ་ཏོག་དམར་པོ་ཞིག་ལ་འཇུག །དེ་ཡི་བརྡ་དོན་མི་ཤེས་པར། །བྱམས་པའི་
མཛའ་བར་འཆད་པ་སོགས། །བླུན་པོ་རྣམས་ལ་ལེགས་ལེགས་འདྲ། །མཁས་པས་མཐོང་
ན་བཞད་གད་གནས། །རྒྱུ་མཚན་ཅི་ཡི་ཕྱིར་ཞེ་ན། །སཾ་སྐྲྀ་ཏ་ཡི་སྒྲ་དོན་ལ། །བཤད་དུ་མི་
རུང་ཉིད་ཕྱིར་དང་། །རྒྱ་སྐད་ཡིན་པར་མི་ཤེས་པར། །བོད་སྐད་ཡིན་པར་བཤད་ཕྱིར་རོ། །
དེས་ན་དེ་འདྲའི་བཤད་པ་ཀུན། །བོད་ཀྱི་བླུན་པོས་སྦྱར་བས་ན། །མཁས་པ་རྣམས་ཀྱིས་
དོར་བར་བྱ། །
དེ་བཞིན་གཤེགས་པའི་བཤད་པ་ནི། །དེ་ཉིད་རྟོགས་པར་འཆད་པ་དང་། །དགྲ་
བཅོམ་སྒྲ་དོན་མཆོད་འོས་དང་། །རྒྱལ་པོའི་བཤད་པ་གསལ་བ་དང༌། །གཟོད་པའི་བཤད་
པ་མི་འབྱེད་དང་། །ཕུང་པོ་ཕྲག་པར་འཆད་པ་དང་། ཁམས་ལ་དབྱིངས་སུ་འཆད་པ་དང༌། །
བཅོམ་པ་སྐལ་བར་འཆད་པ་དང་། །སྦྱང་དཀའ་ཐུབ་དཀར་འཆད་པ་དང་། །བག་ཆགས་
གནས་སུ་འཆད་པ་དང༌། །ཤཱཀྱ་ཕོད་པར་འཆད་པ་སོགས། །བོད་ལ་ཅུང་ཟད་མི་བདེ་ཡང་།།
-76



སྡོམ་གསུམ་རབ་དབྱེ།
ལེགས་པར་སྦྱར་བའི་སྒྲ་དག་ལ། །ཤིན་ཏུ་འཐད་ཕྱིར་མཁས་པས་བླང་། །
སངས་རྒྱས་གསུང་རབ་དྲི་མ་མེད། །བསྡུ་བ་དང་པོ་བྱས་པའི་རྗེས། །བསྟན་
པ་དག་པར་གནས་པ་ན། །ཡངས་པ་ཅན་གྱི་དགེ་སློང་གིས། །སངས་རྒྱས་བསྟན་དང་
འགལ་བ་ཡི། །མི་རུང་བ་ཡི་གཞི་བཅུ་བྱས། །དེ་ལ་འཕགས་པ་བདུན་བརྒྱ་ཡིས། །ཆོས་
ལོག་ལེགས་པར་སུན་དབྱུང་ཕྱིར། །བསྡུ་བ་གཉིས་པ་མཛད་ཅེས་གྲག །དེ་ལྟར་དག་པར་
བྱས་པའི་རྗེས། །ལྷ་ཆེན་ཞེས་བྱའི་དགེ་སློང་ཞིག །བསྟན་པ་འདི་ཡི་ཆོམ་རྐུན་བྱུང་། །དེ་
ཡིས་རང་གི་ཕ་མ་བསད། །སློབ་དཔོན་ཡིན་པའི་དགྲ་བཅོམ་བཀྲོངས། །མཁན་སློབ་མེད་
པའི་དགེ་སློང་བྱས། །ཕྱི་ནས་དགོན་པར་བསྡད་ནས་ནི། །སྦྱིན་བདག་རྣམས་ཀྱི་དད་
རྫས་ཟོས། །བླུན་པོ་རྣམས་ཀྱི་མཁན་སློབ་བྱས། །བླུན་པོ་ལོངས་སྤྱོད་ཅན་རྣམས་ཀྱིས། །
ཕུལ་བའི་ཟས་ནོར་ཆར་བཞིན་བབས། །སྐལ་མེད་དད་ཅན་འདུས་པ་ཡི། །དགེ་འདུན་
འབུམ་ཕྲག་དུ་མས་བསྐོར། །དེ་ནས་བརྫུན་རླབས་ཆེན་པོ་དེ། །དགྲ་བཅོམ་ཡིན་པར་ཁས་
བླངས་སོ། །འཁོར་གྱིས་རྫུ་འཕྲུལ་ཞུས་པ་ན། །རྫུ་འཕྲུལ་ཐོ་རངས་ཉམས་ཞེས་ཟེར། །
རང་གི་སྡིག་པ་དྲན་པ་ཡིས། །སྨྲེ་སྔགས་ཆེན་པོ་བཏོན་པ་ལ། །སྡུག་བསྔལ་བདེན་པ་བོས་
ཞེས་བསྒྲགས། །དེ་ལ་སོགས་པའི་བརྫུན་ཚིག་གིས། །ཚོགས་པ་རྣམས་ཀྱི་མགོ་བོ་བསྐོར།།
འཕགས་པ་རྣམས་ལ་འབུལ་རྒྱུ་ཡི། །དད་རྫས་རྣམས་ཀྱང་དེ་ལ་འགྱུར། །རབ་བྱུང་བླུན་པོ་
ཕལ་ཆེར་གྱིས། །དགྲ་བཅོམ་བོར་ནས་དེ་ལ་འདུས། །སངས་རྒྱས་མྱ་ངན་འདས་འོག་ཏུ། །
སོ་སོ་སྐྱེ་བོས་འཁོར་བསྡུས་པ། །དེ་ལས་མང་བ་མེད་ཅེས་གྲག །དེ་ཡི་ཆོས་ལོག་བཤད་པ་
ཡི། །རྗེས་སུ་སློབ་མ་རྣམས་འབྲངས་ནས། །འཁྲུལ་པའི་གྲུབ་མཐའ་དུ་མ་བྱུང་། །ལྷ་ཆེན་
བླུན་པོ་དེ་ཤི་ནས། །སེམས་ཅན་དམྱལ་བར་གྱུར་ཅེས་གྲག །དེ་ཡི་ལོག་པའི་ཆོས་དེ་དག །
དགྲ་བཅོམ་རྣམས་ཀྱིས་སུན་ཕྱུང་ནས། །བསྡུ་བ་གསུམ་པ་བྱས་ཞེས་ཐོས། །འོན་ཀྱང་དེ་ཡི་
-77



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལེ་ལན་གྱིས། །སྡེ་པ་བཅོ་བརྒྱད་རྣམས་ལ་ཡང་། །ཅུང་ ཟད་བསླད་པ་ཡོད་ཅེས་ཟེར། །
མཁས་པའི་གཙུག་རྒྱན་དབྱིག་གཉེན་གྱིས། །ཡང་དག་བསྡུས་པའི་གཞི་ཉམས་ཕྱིར། །
མཐའ་དག་མིན་པར་རྟོགས་པ་ཡིན། །ཞེས་གསུངས་པ་ཡང་དེ་ལ་དགོངས། །དེ་ནི་ཉན་་
ཐོས་རྣམས་ཀྱི་ཡིན། །
ཐེག་པ་ཆེན་པོའི་བསྟན་པ་ནི། །ཤིན་ཏུ་དར་བར་གྱུར་པའི་ཚེ། །ཉི་མ་
བསྒྲུབས་པའི་མུ་སྟེགས་བྱེད། །སྤྲང་པོ་ཉི་མའི་དངོས་གྲུབ་ཀྱིས། །གཙུག་ལག་ཁང་རྣམས
བསྲེགས་པའི་ཚེ། །དམ་ཆོས་མངོན་པ་ལ་སོགས་པ། །སྡེ་སྣོད་ཕལ་ཆེར་བསྲེགས་ཞེས་གྲག།
དེ་ནས་འཕགས་པ་ཐོགས་མེད་ཀྱིས། །མི་ཕམ་མགོན་ལ་གསན་ནས་ནི། །དེ་ཡི་གཞུང་
ལུགས་དར་བར་མཛད། །དེ་ཡི་རྗེས་ལ་མཁས་པ་དང་། །བླུན་པོ་རྣམས་ཀྱི་བྱེ་བྲག་གིས། །
བསྟན་པའི་འཕེལ་འགྲིབ་དུ་མ་བྱུང་། །
ཕྱི་ནས་གངས་རིའི་ཁྲོད་འདི་རུ། །སངས་རྒྱས་བསྟན་པ་ལེགས་པར་བསྒྱུར། །
དེ་ནས་བསྟན་པ་དར་བའི་ཚེ། །རྒྱལ་པོ་དར་མས་བསྟན་པ་བསྣུབས། །དེ་རྗེས་ཆོས་ལོག་དུ་
མ་འཕེལ། །དེ་ཚེ་བླ་མ་ཡེ་ཤེས་འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་
པོ་ཁ་ཆེར་བརྫངས། །འཇམ་པའི་དབྱངས་ཀྱིས་བྱིན་བརླབས་པའི། །མཁས་པ་དེ་ཡིས་
སྔོན་མེད་པའི། །ཆོས་རྣམས་ཕལ་ཆེར་བསྒྱུར་ཅིང་ཞུས། །ཆོས་དང་ཆོས་མིན་རྣམ་འབྱེད་
པ། །ཞེས་བྱའི་བསྟན་བཅོས་མཛད་ནས་ནི། །ཆོས་ལོག་ཐམས་ཅད་ནུབ་པར་མཛད། །དེ་
ཡི་སློབ་མ་ཞི་བ་འོད། །དེས་ཀྱང་སྔགས་ལོག་སུན་འབྱིན་པ། །ཞེས་བྱའི་བསྟན་བཅོས་
མཛད་ཅེས་ཟེར། །དེ་དག་འདས་པའི་འོག་ཏུ་ཡང་། །ཆོས་ལོག་འགའ་ཞིག་འཕེལ་བའི་
རྒྱུས། །ལྷས་བཙས་ཞེས་བྱའི་ལོ་ཙཱ་བ། །དེས་ཀྱང་ཆོས་ལོག་སུན་འབྱིན་པ། །ཞེས་བྱའི་
བསྟན་བཅོས་མཛད་ནས་ནི། །ཆོས་དང་ཆོས་མིན་རྣམ་པར་ཕྱེ། །དེ་ནས་ཆོས་རྗེ་ས་སྐྱ་པ། །།
-78



སྡོམ་གསུམ་རབ་དབྱེ།
ཆེན་པོ་བཞུགས་པ་ཡན་ཆད་དུ། །ཆོས་ལོག་སྤྱོད་པ་ཉུང་ཞེས་ཐོས། །
ཕྱི་ནས་ཕག་མོའི་བྱིན་བརླབས་དང་། །སེམས་བསྐྱེད་རྨི་ལམ་མ་ལ་སོགས། །
ཡི་དམ་བསྒོམ་པ་དཀྲོངས་བསྐྱེད་དང་། །དཀར་པོ་ཆིག་ཐུབ་ལ་སོགས་པ། །སངས་རྒྱས་
བསྟན་དང་འགལ་བ་ཡི། །ཆོས་ལོག་དུ་མ་དེང་སང་འཕེལ། །མཁས་རྣམས་འདི་ལ་མི་
དགྱེས་ཀྱང་། །དུས་ཀྱི་ཤུགས་ཀྱིས་བཟློག་མ་ནུས། །བླུན་པོ་སྦྱངས་པ་ཆུང་བ་རྣམས། །
འདི་འདྲ་སྤྱོད་པ་བདེན་མོད་ཀྱི། །མཁས་པ་སྦྱངས་པར་རློམ་པ་ཡང་། །རི་བོང་ཅལ་བཞིན་
འདི་ལ་སྤྱོད། །འདི་འདྲའི་རིགས་ཅན་འཕེལ་གྱུར་ན། །སངས་རྒྱས་བསྟན་ལ་གནོད་མི་
གནོད། །མཁས་པ་རྣམས་ཀྱིས་དཔྱོད་ལ་སྨྱོས། །གལ་ཏེ་འདི་འདྲའི་ཆོས་ལོག་གིས། །
སངས་རྒྱས་བསྟན་ལ་མི་གནོད་ན། །མུ་སྟེགས་སོགས་ཀྱི་ཆོས་ལོག་ཀྱང་། །སངས་རྒྱས་
བསྟན་ལ་ཅི་སྟེ་གནོད། །ཆོས་ལོག་གཞན་གྱིས་གནོད་ན་ནི། །འདི་དག་གིས་ཀྱང་མི་གནོད་
དམ། །གནོད་ཀྱང་སུན་འབྱིན་མི་འཐད་ན། །མུ་སྟེགས་བྱེད་དང་ཉན་ཐོས་སོགས། །འདི་
ལའང་སུན་དབྱུང་ཅི་སྟེ་བྱ། །འདི་དག་བསྟན་ལ་གནོད་པའི་ཕྱིར། །མཁས་རྣམས་སུན་
འབྱིན་མཛད་ན་ནི། །བསྟན་ལ་གནོད་པའི་ཆོས་ལོག་ཀྱང་། །མཁས་པ་རྣམས་ཀྱིས་སུན་བ
ཕྱུངས་ཤིག །ཅི་སླད་ཅེ་ན་རྒྱལ་བ་ཡིས། །རིན་ཆེན་ཆོས་ཀྱང་དཀོན་ལ་ནི། །རྟག་ཏུ་འཚེ་བ་
མང་ཞེས་གསུངས། །འདི་ལ་བསམས་ལ་མཁས་རྣམས་ཀྱིས། །རྟག་ཏུ་བསྟན་པའི་བྱི་དོར་
བྱ། །ཉི་མ་གཅིག་གི་བཟའ་བཏུང་ལའང་། །བཟང་ངན་རྟོག་དཔྱོད་སྣ་ཚོགས་གཏོང་། །
གོས་དང་མཁར་ལྷན་ལ་སོགས་པའི། །བྱ་བ་གང་ལའང་ལེགས་ཉེས་དང་། །བཟང་ངན་
མཁས་དང་མི་མཁས་ཞེས། །བླང་དོར་རྟོག་དཔྱོད་སྣ་ཚོགས་བྱེད། །རྟ་དང་ནོར་བུ་ལ་
སོགས་པ། །ཅུང་ཟད་ཙམ་གྱི་ཉོ་ཚོང་ལའང་། །ཀུན་ལ་འདྲི་ཞིང་བརྟགས་ནས་དཔྱོད། །ཚེ་
འདིའི་བྱ་བ་ཅུང་ཟད་ལའང་། །དེ་འདྲའི་འབད་པ་བྱེད་པ་མཐོང་། །སྐྱེ་བ་གཏན་གྱི་ལེགས་के
-79



-བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཉེས་ནི། །དམ་པའི་ཆོས་ལ་རག་ལས་ཀྱང་། །ཆོས་འདི་ཁྱི་ཡི་ཟས་བཞིན་དུ། །བཟང་ངན་
གང་དུའང་མི་དཔྱོད་པར། །གང་ཕྲད་དེ་ལ་གུས་པར་འཛིན། །ཉིན་གཅིག་གི་ནི་སྐྱེལ་
མའམ། །ཚེ་གཅིག་གི་ནི་གཉེན་འབྲེལ་ལའང་། །འབད་དེ་བརྟགས་ནས་ལེན་པ་མཐོང༌། །
དེང་ནས་བརྩམས་ཏེ་རྫོགས་པ་ཡི། །སངས་རྒྱས་མ་ཐོབ་བར་གྱི་དོན། །བླ་མ་མཆོག་ལ་
རག་ལས་མོད། །འོན་ཀྱང་རྟོག་དཔྱོད་མི་བྱེད་པར། །ཚོང་འདུས་ངན་པའི་ཟོང་བཞིན་དུ། །
སུ་ཕྲད་རྣམས་ལས་ལེན་པ་མཐོང་། །ཀྱེ་མ་སྙིགས་མའི་དུས་འདི་མཚར། །འབད་མི་དགོས་
ལ་འབད་པ་བྱེད། །འབད་དགོས་ཆོས་དང་བླ་མ་ནི། །ཅི་ཡང་རུང་བས་ཚིམ་པར་སྣང་། །
བདག་ནི་སེམས་ཅན་ཀུན་ལ་བྱམས། །གང་ཟག་ཀུན་ལ་བདག་མི་དམོད། །
བརྒྱ་ལ་མཉམ་པར་མ་བཞག་པས། །དམད་པ་སྲིད་ནའང་སྡིག་དེ་བཤགས། །དམ་ཆོས་
འཁྲུལ་དང་མ་འཁྲུལ་བ། །སྐྱེ་བ་གཏན་གྱི་གྲོས་ཡིན་པས། །འདི་ཡི་ལེགས་ཉེས་དཔྱོད་པ་
ལ། །སྡང་ཞེས་སྨྲ་ན་རང་སྐྱོན་ཡིན། །ཀླུ་སྒྲུབ་དང་ནི་དབྱིག་གཉེན་དང༌། །ཕྱོགས་ཀྱི་གླང་
པོ་ཆོས་གྲགས་སོགས། །མཁས་པ་ཀུན་གྱིས་རང་གཞན་གྱི། །ཆོས་ལོག་ཐམས་ཅད་སུན་
ཕྱུང་བ། །དེ་ལའང་སྡང་ཞེས་ཟེར་རམ་ཅི། །རྫོགས་པའི་སངས་རྒྱས་ཀུན་གྱིས་ཀྱང་། །
བདུད་དང་མུ་སྟེགས་སུན་ཕྱུང་བ། །དེ་ཡང་ཕྲག་དོག་ཉིད་འགྱུར་རམ། །མཁས་རྣམས་བླུན་
པོའི་ལོང་ཁྲིད་ཡིན། །ནོར་བའི་ཆོས་དང་མ་ནོར་བའི། །ལོང་ཁྲིད་ལེགས་པར་བྱས་པ་ལ། །
སྡང་ཞེས་སྨྲ་ན་ད་སླན་ཆད། །སངས་རྒྱས་བསྟན་པ་ཇི་ལྟར་བསྲུང་། །ལོང་ཁྲིད་རྣམས་ཀྱིས་
ལོང་བ་ལ། །གཡང་ས་བཀག་ཅིང་ལམ་བཟང་པོར། ཁྲིད་པའང་ཕྲག་དོག་ཡིན་ནམ་ཅི། །
འོ་ན་ལོང་བ་ཇི་ལྟར་བཀྲི། །ནད་པ་ལ་ནི་གནོད་པ་ཡི། ཁ་ཟས་སྤོངས་ཤིག་ཕན་པ་བསྟེན།།
དེ་སྐད་སྨན་པས་སྨྲ་ན་ཡང་། །སྡང་དང་ཕྲག་དོག་འགྱུར་ན་ནི། །འོ་ན་ནད་པ་ཇི་ལྟར་གསོ།།
ཆོས་ལོག་པ་དང་མ་ལོག་པའི། །རྣམ་པར་དབྱེ་བ་བྱས་པ་ལ། །སྡང་དང་ཕྲག་དོག་ཡིན་
-80



སྡོམ་གསུམ་རབ་དབྱེ།
ཟེར་ན། །འོ་ན་འཁོར་བའི་རྒྱ་མཚོ་ལས། །སེམས་ཅན་རྣམས་ནི་ཇི་ལྟར་བསྒྲལ། །སངས་
རྒྱས་འཇིག་རྟེན་བྱོན་པ་དང་། །མཁས་རྣམས་བཤད་པ་བྱེད་པ་ལ། །འབྲས་བུ་རྣམ་གསུམ་
འབྱུང་བ་འདི། །སངས་རྒྱས་བསྟན་པའི་སྤྱི་ལུགས་ཡིན། །མ་ཁོལ་གྱིས་ཀྱང་འདི་སྐད་
གསུངས། །དཔའ་བོ་ཁྱོད་ཀྱི་བསྟན་པ་ནི། །མུ་སྟེགས་ཐམས་ཅད་སྐྲག་མཛད་ཅིང་། །
བདུད་ནི་སེམས་ ཁོང་ཆུད་མཛད་ལ། །ལྷ་དང་མི་རྣམས་དབུགས་ཀྱང་འབྱིན། །ཞེས་
གསུངས་དེང་སང་འདི་ན་ཡང་། །མཁས་པ་རྣམས་ཀྱིས་ཆོས་བཤད་ན། །ཆོས་ལོག་སྤྱོད་པ་
ཕམ་བྱེད་ཅིང་། །བདུད་རིགས་ཐམས་ཅད་ཡི་མུག་འགྱུར། །མཁས་པ་ཐམས་ཅད་དགའ་
བར་བྱེད། །འདི་འདྲས་བསྟན་པ་འཛིན་པར་ནུས། །འདི་ལས་བཟློག་པ་བྱུང་གྱུར་ན། །
བསྟན་ལ་གནོད་པར་ཤེས་པར་གྱིས། །བདག་ཀྱང་རྡོ་རྗེ་ཕག་མོ་ཡི། །བྱིན་རླབས་ཙམ་རེ་
བྱས་པ་ལ། །དཀར་པོ་ཆིག་ཐུབ་བསྟན་ནས་ཀྱང་། །མྱོང་བ་ཅུང་ཟད་སྐྱེས་པ་ལ། །མཐོང་
ལམ་དུ་ནི་ངོ་སྤྲད་ནས། །རྩོལ་བསྒྲུབ་མེད་པའི་དོན་བསྟན་ན། །ཚོགས་པའང་འདི་བས
མང་བ་འདུ། །ལོངས་སྤྱོད་འབུལ་བའང་མང་བར་འགྱུར། །བླུན་པོ་རྣམས་ཀྱི་བསམ་པ་
ལའང་། །སངས་རྒྱས་ལྟ་བུར་མོས་པ་སྐྱེ། །ཆོས་ཀྱི་གནད་རྣམས་མི་ཤེས་པའི། །སྡེ་སྣོད་
འཛིན་པར་རློམ་པ་ཡང་། །དེ་ལ་ལྷག་པར་དད་འགྱུར་བར། །བདག་གིས་ལེགས་པར་གོ་
མོད་ཀྱི། །འཁོར་དང་ཟང་ཟིང་བསྒྲུབ་པའི་ཕྱིར། །བདག་གིས་སེམས་ཅན་བསྡུས་པ་མིན།།
འོན་ཀྱང་སངས་རྒྱས་བསྟན་པ་ལ། །ཕན་པར་བསམས་ནས་བཤད་པ་ཡིན། །སངས་རྒྱས་
བསྟན་པ་བཞིན་བསྒྲུབས་ན། །སངས་རྒྱས་བསྟན་ལ་ཕན་པར་བསམས། །མུ་སྟེགས་བྱེད་
དང་ཉན་ཐོས་དང་། །ཐེག་པ་ཆེན་པོ་འགའ་ཞིག་ལའང་། །འཁྲུལ་པ་ཡོད་མོད་མཁས་
རྣམས་ཀྱིས། །སུན་ཕྱུང་ཕྱིར་ན་འདིར་མ་བཤད། །དེང་སང་གངས་རིའི་ཁྲོད་འདི་ན། །
རིགས་ པས་བསྒྲུབ་པར་མི་ནུས་ཤིང་། །སངས་རྒྱས་བསྟན་དང་འགལ་བ་ཡི། །འཁྲུལ་པ་་
-81



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གསར་པ་དུ་མ་བྱུང་། །རྡོ་རྗེ་ཐེག་པའི་གནད་འཆུགས་པས། །རྒྱུད་སྡེ་རྣམས་དང་གྲུབ་ཐོབ་
ཀྱི། །དགོངས་པ་རྣམས་དང་འགལ་བའི་གནད། །དཔག་མེད་ཡོད་མོད་གསང་སྔགས་ཟ
ཉིད། །ཡིན་ཕྱིར་ཁོ་བོས་གཞན་དུ་བཤད། །འདི་ནི་ཀུན་ལ་བཤད་རུང་བའི། །འཁྲུལ་པ་
རགས་རིམ་ཅི་རིགས་ པ། །འཕེལ་ན་བསྟན་ལ་གནོད་མཐོང་ནས། །ཆེ་ལོང་ཙམ་ཞིག་
བཤད་པ་ཡིན། །ད་དུང་འཁྲུལ་པའི་རྣམ་གཞག་ནི། །སྐྱོན་ཅན་དཔག་མེད་སྣང་ན་ཡང་། །
གཞུང་མངས་དོགས་པས་རེ་ཞིག་གཞག །གལ་ཏེ་ལུང་དང་རིགས་པའི་གནད། །ཤེས་པའི་
བློ་ཅན་རྣམས་ཀྱིས་དེ། །ལེགས་པར་དཔྱོད་ལ་དགག་སྒྲུབ་གྱིས། །སངས་རྒྱས་བསྟན་དང་
ཕྲད་དཀའ་ཞིང་། །དལ་བ་འབྱོར་པའང་རྙེད་དཀའ་བས། །མཁས་པ་རྣམས་ཀྱིས་ལེགས་
རྟོགས་ལ། །གཟུ་བོར་གནས་པའི་བློ་ཡིས་དཔྱོད། །
བདག་གིས་སྒྲ་དང་ཚད་མ་བསླབས། །ཚིག་གི་སྡེབ་སྦྱོར་རྣམས་ཀྱང་ཤེས། །
རྒྱན་དང་མངོན་བརྗོད་ཕལ་ཆེར་གོ །འདུལ་བ་དང་ནི་མངོན་པ་དང་། །ཕ་རོལ་ཕྱིན་
པའང་ཕལ་ཆེར་ཐོས། །གསང་སྔགས་རྒྱུད་སྡེ་བཞི་པོ་ཡང་། །ཉན་བཤད་ཡོད་པ་ཕལ་ཆེར་
ཐོས། །ཐོས་པ་དེ་དག་ཐམས་ཅད་ཀྱང་། །མིང་རྐྱང་ཙམ་དུ་མ་བཞག་གོ །བྱེ་བྲག་སྨྲ་དང་
མདོ་སྡེ་པ། །སེམས་ཙམ་དང་ནི་དབུ་མ་ཡི། །གདམས་ངག་ཇི་སྙེད་ཕལ་ཆེར་ཐོས། །དེང་
སང་བོད་ལ་གྲགས་པ་ཡི། །ཞི་བྱེད་རྫོགས་ཆེན་གཅོད་ལ་སོགས། །སྐབས་བརྒྱད་གཅིག་
ཅར་བསྒོམ་པ་དང་། །ཕ་རོལ་ཕྱིན་པའི་བློ་སྦྱོང་དང་། །བཀའ་གདམས་གདམས་ངག་ལུགས་
གཉིས་དང་། །ས་ར་ཧ་དང་ཏེ་ལོ་པ། །ནག་པོ་སྤྱོད་པའི་དོ་ཧ་དང་། །རྣལ་འབྱོར་དབང་ཕྱུག་
བིརྱ་པའི། །དོ་ཧ་སེང་གེ་ཞེས་བྱ་སོགས། །དོ་ཧའི་བྱེ་བྲག་དུ་མ་ཐོས། །རིམ་ལྔ་སྟན་ཐོག་
གཅིག་པ་དང་། །ནཱ་རོ་ཆོས་དྲུག་ལུགས་གསུམ་དང་། །གསང་བ་འདུས་པ་ཡེ་ཤེས་ཞབས།།
དེ་བཞིན་འཕགས་སྐོར་གདམས་ངག་དང་། །དགེས་པ་རྡོ་རྗེ་སྙིང་པོའི་སྐོར། །གཤིན་རྗེ་བ
-82



སྡོམ་གསུམ་རབ་དབྱེ།
.གཤེད་དང་འཇིགས་བྱེད་སོགས། །དེ་ཡི་གདམས་ངག་གསར་རྙིང་དང་། །འཁོར་ལོ་སྡོམ་
པའི་གདམས་ངག་དང༌། །དུས་ཀྱི་འཁོར་ལོའི་སྦྱོར་དྲུག་སོགས། །མཚན་བརྗོད་བཤད་པ་
ལུགས་དྲུག་དང་། །འཆི་མེད་གྲུབ་པའི་གདམས་ངག་དང་། །ལམ་འབྲས་ལ་སོགས་ལམ་པ
སྐོར་དགུ། །དེ་ལས་འཕྲོས་པ་དུ་མ་དང༌། །གཞན་ཡང་བོད་དང་རྒྱ་གར་ལ། །དེང་སང་
གྲགས་པ་ཕལ་མོ་ཆེ། །བདག་གིས་འབད་དེ་ལེགས་པར་མཉན། །བསླབས་པ་དེ་དག་མིང་
རྐྱང་མིན། །དེ་ཕྱིར་ཆོས་རྣམས་ཕལ་ཆེར་ཐོས། །དེས་ན་བདག་ལ་ཕྱོགས་ལྷུང་མེད། །དེ་
ཕྱིར་གཟུ་བོས་དཔྱད་པ་འདི། །བློ་ལྡན་རྣམས་ཀྱིས་འདི་ལྟར་ཟུངས། །
ཐུབ་པའི་བསྟན་པ་རིན་ཆེན་གཞལ་མེད་ཁང་། །ལོག་ལྟའི་མུན་ནག་ཚང་ཚིང་
རྣམ་པར་བསལ། །བློ་གསལ་བློ་ཡི་པདྨ་ཁ་འབྱེད་པ། །བསྟན་བཅོས་ཉི་མའི་སྣང་བ་དེང་
འདིར་ཤར། །རྒྱལ་བ་ཀུན་གྱི་དགོངས་པ་འདི་ཡིན་ཞེས། །འགྲོ་ལ་ཕན་པའི་བསམ་པས་
བདག་གིས་བཤད། །མཁས་པ་ཀུན་གྱི་དགོངས་པ་འདི་ཡིན་མོད། །ད་དུང་བླུན་པོ་རྣམས་
ཀྱིས་རྟོགས་པར་དཀའ། །ཀུན་དགའི་ཉི་མས་སངས་རྒྱས་བསྟན་པ་ཡི། །པདྨོ་རྣམ་པར་ཕྱེ་
བ་ལས་བྱུང་བའི། །དམ་པའི་སྦྲང་རྩིས་འགྲོ་བའི་བུང་བ་ཀུན། །རྒྱུན་དུ་བདེ་བའི་དགའ་
སྟོན་འགྱེད་པར་ཤོག །གང་གི་ཐུགས་བརྩེས་ཉེར་བཟུང་ནས། །ལོག་པའི་ཆོས་རྣམས་
སྤངས་ནས་ཀྱང་། །སངས་རྒྱས་བསྟན་དང་ལེགས་སྤྲོད་པའི། །འཇམ་མགོན་བླ་མ་དེ་ལ་
འདུད། །
སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། ཆོས་དང་ཆོས་མ་ཡིན་པ་རྣམ་པར་
འབྱེད་པའི་བསྟན་བཅོས། མང་དུ་ཐོས་པའི་ནོར་དང་ལྡན་པ། རིགས་པ་དང་མི་རིགས་པ་དཔྱོད་
པར་ནུས་པའི་བློ་གྲོས་ཅན། སྡེ་སྣོད་འཛིན་པ་ཀུན་དགའ་རྒྱལ་མཚན་དཔལ་བཟང་པོས་སྦྱར་བ་
རྫོགས་སོ།། །།བྱེ་བྲག་ཏུ་གསང་སྔགས་ཀྱི་གནད་གཏན་ལ་དབབ་པ་གསང་ཆེན་ཡིན་པས་ཁོ་བོས་ལོགས་སུ་བཤད་
-83



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པར་བལྟའོ།། །།ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མཧཱ་ཤྲ་མ་ཎཿ
ཨོཾ་སྭསྟི་སིདྡྷཾ། ཆོས་སྐུ་ཉག་གཅིག་ཀུན་ལ་ཁྱབ་པའི་བྱ་ལམ་ཡངས་པར་སྨོན་ལམ་མཐུས། །གཟུགས་
སྐུ་རྣམ་གཉིས་ཉི་ཟླའི་དཀྱིལ་འཁོར་བྱེ་བ་ཕྲག་བརྒྱར་རབ་ཏུ་རྒྱས། །དྲི་མེད་བསླབ་གསུམ་ཕྲིན་ལས་འོད་ཟེར་རིགས་ཅན་
མེ་ཏོག་ཁ་འབྱེད་པ། །ཚད་མེད་རྣམ་བཞིས་སྙིགས་མའི་མུན་སེལ་མི་འཇེད་སྟོན་པ་གུས་པས་མཆོད། །ཐེག་ཆེན་ལམ་ལྔ་
གསལ་བར་སྟོན་པའི་པོ་ཏི་དང་། །ཉོན་མོངས་རྣམ་དྲུག་དྲ་བ་གཅོད་པའི་རལ་གྲི་བསྣམས། །འཕགས་པའི་ནོར་བདུན་རྒྱན་
གྱིས་མཛེས་པ་གཞོན་ནུའི་སྐུ། །རྣམ་ཐར་བརྒྱད་ལྡན་གསུང་གི་དབང་ཕྱུག་ཁྱེད་ལ་འདུད། །དཀོན་མཆོག་རྟེན་ལ་མཆོད་
པའི་རྒྱལ་པོ་སྟེར། །ཀུན་མཁྱེན་འདོད་ལ་དགའ་བཞིའི་སྙིང་པོ་སྟེར། །བསོད་ནམས་ལྡན་ལ་ཡེ་ཤེས་རྩེ་མོ་སྟེར། །སྙིགས་
དུས་བསྟན་པའི་སྲོལ་འབྱེད་རྣམས་ལ་འདུད། །འཕགས་ཡུལ་གྲགས་པ་གསང་སྔགས་རྒྱལ་མཚན་འཛིན། །མཁས་པ་ཀུན་
དགའི་ཡོན་ཏན་རྒྱལ་མཚན་འཛིན། །བློ་གྲོས་རབ་གསལ་བསྟན་པའི་རྒྱལ་མཚན་འཛིན། །ཕྲིན་ལས་དར་ཞིང་རྒྱས་མཛད་
རྣམས་ལ་འདུད། །ས་སྐྱ་བཀའ་འབུམ་དཔར་དུ་གྲུབ་ཕྱིར་དུ། །ཆུ་ཡི་ཐེགས་པས་བུམ་པ་ཁེངས་པ་ལྟར། །བསོད་ནམས་
རྒྱལ་མཚན་བདག་གི་ངོ་སྐལ་ལའང་། །སྔར་སོར་སྡོམ་གསུམ་རབ་དབྱེའི་ཆོས་སྦྱིན་སྤེལ། །ས་སྐྱ་པ་ལ་ལྷག་པར་མོས་པའི་
ཕྱིར། །སླར་ཡང་བདག་གཞན་དགེ་ལ་བསྐུལ་བས་ན། །བྲག་ལ་ཆུ་ཐིགས་ལྕགས་ལ་རས་བལ་ལྟར། །དོ་དམ་པ་ཡང་སྐྱིད་
ལུག་སྤང་བར་མཛོད། །དགེ་བ་འདི་དང་དགེ་གཞན་གཅིག་བསྡུས་པ། །ཏ་དབེན་གུ་ཤྲི་བློ་གྲོས་རྒྱལ་མཚན་དཔལ། །
བཟང་པོས་གཙོ་མཛད་ནམ་མཁའ་བཟང་པོ་སོགས། །བདེ་གཤེགས་བླ་མའི་ཐུགས་དགོངས་རྫོགས་པར་ཤོག །འཁོན་གྱི་
གདུང་འཛིན་རྗེ་བཙུན་ཆོས་ཀྱི་རྗེ། །ཀུན་དགའ་དབང་ཕྱུག་བློ་གྲོས་རྒྱལ་མཚན་དཔལ། །བཟངཔོས་གཙོ་མཛད་གཞོན་ནུ་
རྒྱལ་མཆོག་སོགས། །ཞལ་བཞུགས་བླ་མའི་སྐུ་ཚེ་བརྟན་པར་ཤོག །དྲིན་ཅན་ཕ་མ་ཨ་ལུ་ཉི་མ་དང་། །ལྷ་སྐྱབས་པོ་པོ་རྡོ་རྗེ་
དགེ་བསྙེན་སོགས། །ཚེ་འདས་རྣམས་ཀྱི་སྒྲིབ་གཉིས་དག་གྱུར་ནས། །ཚོགས་གཉིས་གོང་ནས་གོང་དུ་རྫོགས་པར་ཤོག །
སངས་རྒྱས་བསྟན་དང་བསྟན་བཅོས་དཔལ་རྒྱས་ནས། །བསྟན་འཛིན་དགེ་འདུན་དགེ་བཅུའི་དཔལ་ལ་སྤྱོད། །སེམས་
ཅན་ཕན་ཚུན་ཕན་བདེའི་དཔལ་སྟེར་ཞིང་། །སྦྱིན་བདག་འཁོར་བཅས་འཁོར་འདས་དཔལ་ཐོབ་ཤོག །ཚེ་རབས་ཀུན་ཏུ་
དམ་པས་རྗེས་བཟུང་ནས། །ཚེ་དང་བསོད་ནམས་བསླབ་གསུམ་འཛིན་པ་ལ། །ཚེ་འདིར་འགལ་རྐྱེན་ཞི་ཞིང་མཐུན་རྐྱེན་
-84



སྡོམ་གསུམ་རབ་དབྱེ།
འཛོམས། །ཚེ་དཔག་མེད་ལྟར་འགྲོ་དོན་ལྷུན་གྲུབ་ཤོག །ས་སྐྱོང་ཀུན་ཀྱང་ཆོས་བཞིན་རབ་ཏུ་སྤྱོད། །ས་ཕྱོགས་ཀུན་ཏུ་ལོ་
ཕྱུགས་རབ་འཕེལ་ཞིང་། །ས་ལམ་ཀུན་གྱི་སྐྱོན་རྣམས་རབ་སྤངས་ནས། །ས་བཅུ་ཀུན་གྱི་ཡོན་ཏན་རབ་རྫོགས་ཤོག །
གནང་བཀག་མ་ལུས་སྟོན་པའི་ཆོས་འདི་ལ། །སྒོ་གསུམ་མ་ལུས་ལོངས་སྤྱོད་དང་བཅས་པས། །འབད་རྩོལ་མ་ལུས་མཛད་
པའི་དད་ལྡན་ཀུན། །ཤེས་བྱ་མ་ལུས་མཁྱེན་པའི་ས་ཐོབ་ཤོག །འགྲོ་མགོན་འགྲོ་བའི་དོན་མཛད་བླ་མ་དང་། །དངོས་གྲུབ་
དངོས་སུ་སྟེར་བའི་ཡི་དམ་ལྷ། །ཆོས་མཛད་ཆོས་བཞིན་སྐྱོང་བའི་བསྟན་སྲུང་གིས། །གང་ལ་གང་འདོད་འཛོམས་པའི་བཀྲ་
ཤིས་སྩོལ། །བདེ་བ་ཅན་གྱི་ཞིང་ཁམས་ཇི་བཞིན་དུ། །བདེ་ལེགས་ཐམས་ཅད་བསམ་ཞིང་འགྲུབ་པ་དང་། །བདེ་འགྲོ་ལྷ་
མིའི་དཔལ་འབྱོར་དབང་བསྡུས་ནས། །བདེ་སྐྱིད་ཕུན་སུམ་ཚོགས་པའི་བཀྲ་ཤིས་ཤོག །
ཨེ་མ་ཧོ། དལ་འབྱོར་ལྗོན་པ་ལུང་རིགས་ཀྱི། །ཡལ་འདབ་སྔགས་ཀྱི་འབྲས་བུ་ཅན། །ས་སྐྱ་སློབ་དཔོན་
བསོད་རྒྱལ་ནི། །དཔར་འདིའི་སྦྱིན་པའི་བདག་པོ་ཡིན། །དགེ་སྐུལ་དོ་དམ་ཡི་གེ་གསུམ། །ས་སྐྱ་དཔལ་ལྡན་བཟང་པོས་
མཛད། །འཇད་པ་ནམ་མཁའ་འབྱུང་གནས་བདག །དཔར་བཀོད་འདི་ལ་མཁས་སོ་སྙམ། །ཧེ་ཧེ་དགེ་ལེགས་འཕེལ་བར་
ཤོག །མངྒ་ལཾ།། །།
༄༅། །བླ་མ་དང་རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། །དཔལ་ལྡན་
བློ་གྲོས་དྷི༔ལས་བྱུང་བ་གཞོན་ནུའི་ཚུལ་འཆང་མཛེས་པའི་སྐུ། །ཆུ་སྐྱེས་བསིལ་ཟེར་ཅན་
བ
དབུས་སྐྱིལ་མོ་ཀྲུང་བཅས་རོལ་པའི་འགྱིང་བག་ཅན། །གུར་གུམ་མདོག་ཅན་ཟུར་ཕུད་ལྔ་
པ་སྙན་གོང་ཨུཏྤལ་གྱིས་མཛེས་ཤིང་། །སྣ་ཚོགས་རིན་ཆེན་རབ་སྤྲས་ལྷ་ཡི་ན་བཟས་སྨད་
གཡོཊ་ལེགས་པར་བགོས། །ཕྱག་གཡས་མཁའ་ལྟར་སྔོ་བའི་རལ་གྲི་ཚ་ཟེར་ཅན་འོད་རབ་
འཕྲོས་པས། །མུན་པའི་ཐིབས་པོ་དྲལ་ཞིང་བདུད་བཅོམ་དེ་བཞིན་ཉིད་དོན་ཐུགས་ཆུད་
ཅིང་། །གཡོན་གྱི་ཨུཏྤལ་འདབ་བརྒྱ་རྣམ་རྒྱས་མགུལ་པའི་ངོས་སུ་རབ་རྒྱས་པ། །གེ་སར་
སྙིང་པོ་དྲི་མེད་སྟེང་ན་རྒྱལ་བའི་གསུང་རབ་གླེགས་བམ་བསྣམས། ཁྱོད་གཙུག་མི་བསྐྱོད་
སྐྱོབ་ པས་རབ་མཚན་རྡོ་རྗེ་རྣོན་པོ་ཡི་གེ་དྲུག །བཞད་པའི་གད་རྒྱངས་ཅན་གྱི་ཞབས་རྡུལ་བ་
-85



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཡིད་འོང་ཁོ་བོའི་སྤྱི་བོར་ཞོག །ཁྱོད་སྐུ་བདག་ལུས་སྙིང་གི་འཁོར་ལོར་རྣམ་བསམ་གང་གི་
ཆགས་སྡང་སོགས། །ངན་སེམས་ཐ་ཆད་དམ་པས་སྨད་པ་དེ་ཀུན་མགོན་པོས་བཟོད་མཛོད་
ཅིག །རྒྱལ་སྲས་ཐུ་བོའི་རྣམ་ཐར་ཟབ་ཅིང་རྒྱ་ཆེ་བདག་ལ་ཉེར་སྩོལ་མཛོད། །ཡབ་གཅིག་
ཉིད་ལས་ལྷ་གཞན་དག་ལ་རེ་བ་མ་མཆིས་སྐལ་ངན་བདག །ཉིན་མཚན་ཀུན་ཏུ་འཇམ་
དབྱངས་གུས་པས་བསམས་ཀྱང་ཁྱེད་ཀྱི་ཐུགས་རྗེའི་ཤུགས། །ཅུང་ཟད་མེད་སྙམ་འོན་ཀྱང་
བྱུར་ངན་རང་གི་ཉེས་པས་བསླད་པར་ཟད། །ད་དུང་ཁྱོད་མཉེས་མ་གྱུར་བར་དུ་སྐྱབས་
གཞན་འཚོལ་བར་མ་གྱུར་ཅིག །བཅོམ་ལྡན་འདས་མགོན་པོ་འཇམ་པའི་རྡོ་རྗེ་ལ་མཆོད་པར་བརྗོད་པའི་ཚུལ་
གྱིས་བསྟོད་པ་ས་སྐྱ་པཎྜིཏས་སྦྱར་བའོ།། །།
-86



༄༅། །སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་གཞི་ལམ་འབྲས་གསུམ་
གསལ་བར་བྱེད་པའི་ལེགས་བཤད་འོད་ཀྱི་
སྣང་བ་ཞེས་བྱ་བ་བཞུགས། །
ཀུན་མཁྱེན་གོ་རམས་ཀྱིས་མཛད།



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
༄༅། །སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་གཞི་ལམ་འབྲས་གསུམ་
གསལ་བར་བྱེད་པའི་ལེགས་བཤད་འོད་ཀྱི་
སྣང་བ་ཞེས་བྱ་བ་བཞུགས། །
ཀུན་མཁྱེན་གོ་རམས་ཀྱིས་མཛད།
༄༅། །སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་གཞི་ལམ་འབྲས་གསུམ་གསལ་
བར་བྱེད་པའི་ལེགས་བཤད་འོད་ཀྱི་སྣང་བ་ཞེས་བྱ་བ། རྗེ་བཙུན་བླ་མ་ཐུགས་རྗེ་ཆེན་པོ་
དང་ལྡན་པ་རྣམས་དང་ལྷག་པའི་ལྷ་མཆོག་མགོན་པོ་འཇམ་པའི་དབྱངས་ལ་གུས་པས་
ཕྱག་འཚལ་ལོ། །ཡོན་ཏན་ལྷུན་གྲུབ་གཞིར་གནས་ཆོས་ཀྱི་དབྱིངས། །སྒྲིབ་པའི་དྲི་མ་སེལ་
བར་བྱེད་པའི་ལམ། །གནས་གྱུར་བྲལ་དང་རྣམ་པར་སྨིན་པའི་འབྲས། །དབྱེར་མེད་སྙིང་
པོ་དེ་ལ་གུས་བཏུད་ནས། །རྒྱལ་བའི་བཀའ་དང་ཚད་ལྡན་གཞུང་ལུགས་དང་། །འཁྲུལ་
ཟད་དམ་པའི་མན་ངག་ལ་བརྟེན་ནས། །གཞི་ལམ་འབྲས་གསུམ་གསལ་བྱེད་སྣང་བ་འདི།།
གཟུར་གནས་གཞན་ལ་ཕན་ཕྱིར་བརྩེ་བས་བཤད། །
རང་བཞིན་འོད་གསལ་ཤེལ་གྱི་ཁམས། །བག་ཆགས་ཚོན་གྱིས་བསྒྱུར་བ་ལས།།
གནས་སྐབས་དུ་མར་སྣང་བ་ཡི། །དབྱིངས་ཉིད་འཁོར་འདས་ཀུན་གྱི་གཞི། །ཐེག་གསུམ་
བསླབ་པ་ལྕགས་ཟངས་དངུལ། །རིག་འཛིན་རྩི་ཡིས་གསང་ཆེན་གྱི། །གསེར་དུ་བསྒྱུར་
བའི་ཉམས་ལེན་ནི། །དྲི་མ་སེལ་བྱེད་ལམ་གྱི་མཆོག །གནས་གྱུར་ནམ་མཁར་བྲལ་འབྲས་
ཀྱི། །ཡོན་ཏན་ཟླ་བ་ཤར་བ་ལས། །གདུལ་བྱ་དག་པའི་ཆུ་གཙང་དུ། །གཟུགས་སྐུ་འཆར་ལ།
-87



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
?བ་འབྲས་བུའོ། །གཞི་ལ་གྲུབ་མཐའི་བྱེ་བྲག་གིས། །སེམས་བྱུང་ཟག་མེད་ས་བོན་དང་། །
སྐྱེ་མཆེད་དྲུག་གི་ཁྱད་པར་སོགས། །འདོད་པ་ཡོད་ཀྱང་འདུས་བྱས་ཡིན། །འདིར་ནི་བྱམས་
མགོན་ཀླུ་སྒྲུབ་ཀྱིས། །གསལ་བ་རྒྱུན་ཆགས་མ་འགགས་པ། །མཐའ་བཞིའི་སྤྲོས་པས་སྟོང་
པ་ཡི། །ཟུང་འཇུག་འདུས་མ་བྱས་ལ་བཞེད། །དེ་ཡང་ཐེག་ཆེན་རྒྱུད་བླ་མར། །གཞི་ལམ་
འབྲས་བུའི་ཡོན་ཏན་གྱི། །ལྡོག་པ་མ་ལུས་ཚང་བ་ནི། །སྒྲུབ་བྱེད་གསུམ་གྱིས་ཡོད་པར་
བསྒྲུབ། །རྣམ་གཞག་བཅུ་ཡིས་གཏན་ལ་དབབ། །དྲི་མས་སྒྲིབ་ཚུལ་དཔེ་དགུས་བསྟན། །
བྱང་ཆུབ་ཡོན་ཏན་ཕྲིན་ལས་ཀྱིས། །འབྲས་བུའི་གནས་ཚུལ་ཁྱད་པར་བཤད། །ཀླུ་སྒྲུབ་
ཞབས་ཀྱི་རིགས་ཚོགས་ལས། །རྟེན་འབྲེལ་མཐའ་བཞིའི་སྤྲོས་པ་ཡིས། །སྟོང་ཚུལ་རིགས་
པས་གཏན་ཕབ་ནས། །སྟོང་ཉིད་བྱ་བྱེད་རུང་བར་གསུངས། །བསྟོད་པའི་ཚོགས་ལས་སྟོང་
ཉིད་དེའང་། །ཅི་ཡང་མེད་ཙམ་ཡིན་སྤངས་ནས། །འཁོར་འདས་ལྷུན་གྲུབ་སེམས་ཉིད་ཀྱི།།
ཡིན་ཕྱིར་བྱ་བྱེད་རུང་བར་གསུངས། །དེས་ན་ཐེག་ཆེན་དབུ་མ་ཡི། །ལུགས་ཀྱི་གཞི་ཡི་
འདོད་ཚུལ་ལ། །རྒྱལ་ཚབ་རྒྱལ་བས་ལུང་བསྟན་པའི། །སྲོལ་འབྱེད་འདི་གཉིས་དགོངས་
པ་མཐུན། །ཆོས་དབྱིངས་དྲི་བཅས་དེ་བཞིན་ཉིད། །འོད་གསལ་བདེ་གཤེགས་སྙིང་པོ་
དང༌། །སེམས་ཀྱི་རང་བཞིན་དག་པ་སོགས། །མཚན་གྱི་རྣམ་གྲངས་དུ་མས་བསྟན། །ལང་
གཤེགས་སྟུག་པོ་བཀོད་པ་དང༌། །རྣལ་འབྱོར་དབང་ཕྱུག་མན་ངག་དང༌། །དཔལ་ལྡན་ཟླ་
བའི་ཞབས་སོགས་ཀྱིས། །ཀུན་གཞིའི་སྒྲ་ཡང་འདི་ལ་བཞེད། །ཟབ་མོའི་རྒྱུད་དུ་འཇམ་
དཔལ་དང་། །ཡེ་ཤེས་ཆེན་པོ་ལྷན་སྐྱེས་དང་། །རྡོ་རྗེ་རྡོ་རྗེ་སེམས་དཔའ་དཔལ། །ཀུན་
བཟང་ལ་སོགས་བགྲང་ཡས་གསུང་། །དེང་སང་ཚིག་ཙམ་སྨྲ་བ་ལ། །ངོ་མཚར་འཛིན་པའི་
མཁས་རློམ་འགའ། །དྲི་བཅས་སེམས་ལ་རིགས་པ་ཡིས། །བདེན་པ་བཀག་ཙམ་སྙིང་པོར་
འདོད། །འདི་ཉིད་ཐོགས་བཅས་བསལ་བ་ལ། །ནམ་མཁའ་ཞེས་ནི་བཏགས་པ་དང༌། །
-88



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
མགོ་བོར་འབིགས་ནུས་བསལ་བ་ལ། །རྭ་མེད་ཅེས་ནི་བཏགས་པ་ལྟར། ། རྟོག་པས་
དགག་བྱ་བཅད་ཙམ་གྱིས། །གཞན་སེལ་ཡིན་ཕྱིར་གནས་ལུགས་ཀྱང་། །མིན་ན་རང་
བཞིན་གནས་རིགས་དང་། །བདེ་གཤེགས་སྙིང་པོར་ག་ལ་འཐད། །འདི་ལ་འཁོར་བ་ཇི་
ལྟར་ཚང་། །འདི་ལ་ལམ་ཉིད་ཇི་ལྟར་བསྒོམ། །འདི་ལ་འབྲས་བུ་ཇི་ལྟར་འབྱུང་། །ངན་
རྟོག་དྲ་བ་འདི་དོར་ཅིག ཁ་ཅིག་སེམས་ཀྱི་སྟོང་གསལ་གཉིས། །འདུས་མ་བྱས་དང་འདུས་
བྱས་ཀྱི། །རང་བཞིན་གནས་རིགས་སོ་སོར་བཞེད། །འདི་ཡང་རེ་ཞིག་བརྟག་པར་བྱ། །
ཟུང་འཇུག་སྒྲུབ་ཕྱིར་གནས་སྐབས་སུ། །འཁྱོག་པོ་བསྲང་བའི་ཚུལ་ཡིན་ན། །འགལ་བ་
མེད་དེ་ཟུང་འཇུག་ལ། །ཡ་གྱལ་གཉིས་པོ་དགོས་ཕྱིར་རོ། །གཞན་དུ་ངེས་པའི་དོན་ཡིན་ན།།
རང་བཞིན་གནས་རིགས་འདུས་བྱས་སུ། །འདོད་པ་དངོས་སྨྲའི་ལུགས་ཡིན་གྱི། །དབུ་མ་
པ་ཡི་ལུགས་ལ་མེད། །འགའ་ཞིག་ཆོས་ནི་ཐམས་ཅད་ཀྱི། །སྙིང་པོ་རང་རང་ལ་ཡོད་ཕྱིར།།
བདེ་གཤེགས་སྙིང་པོ་བདེ་གཤེགས་ལ། །ཡོད་ཀྱི་འགྲོ་བའི་རྒྱུད་ལ་མེད། །འགྲོ་ལ་ཡོད་
པར་གསུངས་པ་ནི། །བདག་ཉིད་ཆེན་པོ་ས་པཎ་གྱིས། །ཆོས་གསུམ་སྒོ་ནས་དྲང་དོན་དུ། །
གཏན་ལ་དབབ་ཅེས་སྒྲོ་འདོགས་བྱེད། །འདི་ནི་འཇིག་རྟེན་བསྟན་བཅོས་ཀྱི། །ཐ་སྙད་
གཉིས་ལས་འདས་པ་སྟེ། །སྦྲུལ་གྱི་སྙིང་པོ་སྦྲུལ་ཉིད་དང་། །མར་གྱི་སྙིང་པོ་མར་ཉིད་ལ། །
ཡོད་ཕྱིར་ཙནྡན་སྦྲུལ་སྙིང་དང༌། །མར་ནི་འོ་མའི་སྙིང་པོ་སོགས། །འཇིག་རྟེན་ཀུན་ལ་
གྲགས་པ་ཡི། །ཐ་སྙད་ཀུན་དང་འགལ་ཕྱིར་དང་། །དྲི་མེད་བཀའ་དང་བསྟན་བཅོས་ལས།།
བདེ་གཤེགས་སྙིང་པོས་འགྲོ་ཀུན་ཁྱབ། །ལུས་ཅན་སངས་རྒྱས་སྙིང་པོ་ཅན། །ཞེས་
གསུངས་པ་དང་འགལ་ཕྱིར་རོ། །དེ་ཉིད་དྲང་དོན་ཡིན་སྙམ་ན། །བདེན་གཉིས་སྒོ་ནས་དྲང་
ངེས་ཀྱི། །རྣམ་གཞག་བྱེད་ཚེ་དྲང་དོན་ཀུན། །ཐ་སྙད་དུ་ཡང་མེད་ན་ནི། །ཕུང་པོ་ཁམས་
དང་སྐྱེ་མཆེད་སོགས། །ཀུན་རྫོབ་བདེན་པའི་རྣམ་གཞག་ཀུན། །ཐ་སྙད་དུ་ཡང་མེད་འགྱུར་ས
-89



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཏེ། །དེ་དག་དྲང་དོན་ཡིན་ཕྱིར་རོ། །འཇམ་དབྱངས་དགོངས་པར་འདོད་ན་ནི། །དེས་ན་དེ་
བཞིན་གཤེགས་པ་ཡི། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་ལ་སངས་
རྒྱས་དང་། །འཁོར་བ་གཉིས་ཀ་འབྱུང་བ་འཐད། །ཅེས་གསུངས་གཞན་ཡང་དེ་ཉིད་ལས།།།
སེམས་ནི་རང་གནས་སྙེགས་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །བདེ་གཤེགས་ཁམས་
ཀྱི་སྒྲུབ་བྱེད་འཐད། །ཅེས་གསུངས་པ་དང་ཅིས་མི་འགལ། །གཞན་ཡང་བེམས་པོའི་ཆོས་
དབྱིངས་དང་། །སེམས་ཅན་སེམས་ཀྱི་ཆོས་དབྱིངས་གཉིས། །སྙིང་པོ་ཡིན་པར་ཁྱད་མེད་
དེ། །ཆོས་དབྱིངས་དབྱེ་བ་མེད་ཕྱིར་རོ། །ཞེས་གསུངས་པས་ཀྱང་གནོད་པ་སྟེ། །སེམས་
ཅན་སེམས་ཀྱི་ཆོས་དབྱིངས་དང་། །སངས་རྒྱས་སེམས་ཀྱི་ཆོས་དབྱིངས་གཉིས། །སྙིང་པོ་
ཡིན་པར་ཁྱད་མེད་དེ། །ཆོས་དབྱིངས་དབྱེ་བ་མེད་ཕྱིར་རོ། །ཞེས་པ་ཀུན་ཏུ་མི་མཚུངས་
སམ། །རང་གི་ངན་རྟོག་ཁྭ་ཏ་ཡིས། །ལྟ་ངན་མི་གཙང་ཟོས་པའི་མཆུ། །འཇམ་དབྱངས་ཟེ
གཞུང་བཟང་པདྨོའི་ཚལ། །དྲི་ཞིམ་ལྡན་ལ་བསྒོ་བ་མཚར། །དེས་ན་གཞུང་ལུགས་ཆེན་པོ་
ཡི། །དགོངས་པ་ཁོ་བོས་ཚུལ་བཞིན་བཤད། །ཕྲག་དོག་ཕྱོགས་འཛིན་ཡིད་དོར་ལ། །གཟུ་
བོར་གནས་པའི་བློ་ཡིས་དཔྱོད། །ཆོས་དབྱིངས་བདེ་གཤེགས་སྙིང་པོ་དང་། །སྟོང་ཉིད་ལ་
སོགས་རྣམ་གྲངས་ནི། །དོན་དམ་བདེན་པ་ཡིན་པའི་ཕྱིར། །ངེས་དོན་ཡིན་གྱི་དྲང་དོན་
མིན། །འོན་ཀྱང་དཔེ་དགུས་བསྟན་པ་ལྟར། །དེ་ཉིད་འགྲོ་བའི་རྒྱུད་ལ་ནི། །རྟེན་དང་
བརྟེན་པའི་ཚུལ་གྱིས་སམ། །སྒྲུབ་པའི་ཚུལ་གྱིས་ཡོད་པ་ནི། །དྲང་དོན་ཡིན་གྱི་ངེས་དོན་
མིན། །ཀུན་རྫོབ་བདེན་པ་ཡིན་ཕྱིར་རོ། །དགོངས་གཞི་མཐའ་བཞི་སྤྲོས་བྲལ་དང་། །
།
དགོས་པ་སྐྱོན་ལྔ་སྤོང་བ་ཡང་། །སྒྲུབ་པའི་ཚུལ་གྱིས་ཡོད་ལ་འཐད། །དེ་ཉིད་ངེས་པའི་དོན་
ཡིན་ན། །མུ་སྟེགས་བདག་དང་མཚུངས་པ་སོགས། །དངོས་ལ་གནོད་བྱེད་སྐྱོན་རྣམས་
འབྱུང་། །འདི་ཉིད་ཐེག་ཆེན་རྒྱུད་བླ་ལས། །འགྲོ་བའི་སེམས་རྒྱུད་བདག་གཉིས་ཀྱི། །སྤྲོས་
-90



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
པ་ཞི་བར་མཐོང་བ་ལ། །ཇི་ལྟར་མཐོང་བར་གསུངས་པ་དང་། །སྤྲོས་བྲལ་ཆོས་ཉིད་དེ་ཉིད་
ཀྱང་། །སེམས་ཅན་ཐམས་ཅད་ལ་ཡོད་པར། །མཐོང་ལ་ཇི་སྙེད་མཐོང་བར་ནི། །གསུངས་
པ་རྟོགས་ན་འབད་མེད་འགྲུབ། ཁ་ཅིག་རང་བཞིན་རྣམ་དག་དང་། །གློ་བུར་དྲི་བྲལ་ཆོས་
དབྱིངས་གཉིས། །ཕན་ཚུན་སྤངས་ཏེ་གནས་པའི་ཕྱིར། །གློ་བུར་དྲི་བྲལ་ཆོས་དབྱིངས་ནི། །
རང་བཞིན་རྣམ་དག་མིན་ཅེས་ཐོས། །དེ་སྨྲ་ཁ་ཡི་བུ་ག་ནི། །བུ་ག་དོན་མེད་གཞན་དང་
མཚུངས། །གང་ཕྱིར་དྲི་མ་བདེན་གྲུབ་ཀྱིས། །དག་པའི་དབྱིངས་དང་གློ་བུར་གྱི། །དྲི་མ་
གཉེན་པོས་བཅོམ་པ་ཡི། །དབྱིངས་ཀྱི་གཞི་མཐུན་མེད་པའི་ཚིག །འབྱུང་བའི་བུ་ག་ཡིན་
ཕྱིར་རོ། །དག་ཆ་གཉིས་པོ་འགལ་བའི་ཕྱིར། །དག་པ་གཉིས་པོ་འགལ་སྙམ་ན། །སྐྱེས་
དང་འཇིག་པའི་ཆ་འགལ་ཕྱིར། །བྱས་དང་མི་རྟག་འགལ་བར་འགྱུར། །དག་པ་དང་པོ་
མངོན་གྱུར་ཚེ། །གཉིས་པ་མཐའ་དག་མངོན་འགྱུར་ཏེ། །གཉིས་པ་དང་པོ་ཡིན་ཕྱིར་རོ། །
སྙམ་ན་ཚིག་གི་སྒྲིབ་གཡོགས་ཏེ། །བདག་མེད་དང་པོ་མངོན་གྱུར་ཚེ། །གཉིས་པ་མཐའ་
དག་མངོན་འགྱུར་ཏེ། །གཉིས་པ་དང་པོ་ཡིན་པའི་ཕྱིར། །ཞེས་སོགས་ཀུན་ཏུ་མཚུངས་ཕྱིར་
རོ། །དེས་ན་འཕགས་མཆོག་ཀླུ་སྒྲུབ་ཀྱིས། །ཆོས་ཀྱི་དབྱིངས་སུ་བསྟོད་པ་ལས། །གང་
ཞིག་ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་ཅན་རྣམས་ལ་ངེས་
གནས་པའི། །ཆོས་ཀྱི་དབྱིངས་ལ་ཕྱག་འཚལ་འདུད། །གང་ཞིག་འཁོར་བའི་རྒྱུར་གྱུར་པ།།
དེ་ཉིད་སྦྱང་བ་བྱས་པ་ལས། །དག་པ་དེ་ཉིད་མྱ་ངན་འདས། །ཆོས་ཀྱི་སྐུ་ཡང་དེ་ཉིད་དོ། །
ཞེས་གསུངས་སྔོན་གྱི་མཁས་རྣམས་ཀྱང་། །ཆོས་དབྱིངས་རང་བཞིན་རྣམ་དག་ལ། །གློ་
བུར་དྲི་མ་དང་བྲལ་བའི། །དག་པ་གཉིས་ལྡན་ཞེས་གསུངས་པ། །ཚད་མར་བྱས་ནས་ཆོས་
དབྱིངས་ཀུན། །རང་བཞིན་རྣམ་དག་ཤེས་པར་གྱིས། །མཁྱེན་རབ་གཤོག་ཡངས་རྒྱས་པ་
ཡིས། །གསུང་རབ་མཁའ་ལ་བགྲོད་གྱུར་ཀྱང༌། །རྣམ་རིག་བག་ཆགས་ཀྱིས་བསྒྲིབས་
-91



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པའི། །སྐྱེས་ཆེན་འགའ་ཞིག་འདི་སྐད་གསུངས། །ཤེས་བྱ་ཀུན་ལ་བདེན་གཉིས་དང་། །
མཚན་ཉིད་གསུམ་དུ་ཕྱེ་བ་ལས། །ཀུན་བརྟགས་གཞན་དབང་ཀུན་རྫོབ་སྟེ། །ཡོངས་གྲུབ་
དོན་དམ་བདེན་པའོ། །ཆོས་རྣམས་ཀུན་གྱི་དོན་དམ་ནི། །སངས་རྒྱས་ཡིན་པར་ཁྱད་མེད་
ཕྱིར། །སེམས་ཅན་ཀུན་ལ་སངས་རྒྱས་ཉིད། །ཡོད་ཀྱི་སེམས་ཅན་སངས་རྒྱས་མིན། །དོན་
དམ་ཆོས་སྐུ་རང་འཁྲུངས་ནི། །ཚོགས་གཉིས་བསགས་པས་ཐོབ་མི་དགོས། །ཀུན་རྫོབ་
ཚོགས་གཉིས་བསགས་པ་ཡིས། །ཀུན་རྫོབ་གཟུགས་སྐུ་ཐོབ་པར་འདོད། །དོན་དམ་ཀུན་
རྫོབ་ཆོས་ཀྱིས་སྟོང་། །རང་གི་ངོ་བོས་མི་སྟོང་སྟེ། །རྟག་བརྟན་ཐེར་ཟུག་བདེན་གྲུབ་ཕྱིར། །
ཀུན་རྫོབ་རང་གི་ངོ་བོས་སྟོང་། །དོན་དམ་འདི་ནི་གཞི་དུས་དང་། །འབྲས་བུའི་སྐབས་སུ་དྲི་
མ་ཡིས། །དག་དང་མ་དག་མ་གཏོགས་པ། །ཡོན་ཏན་ལྡོག་པ་ཁྱད་པར་མེད། །འདི་ནི་
བདེན་པའི་གཅིག་ཏུ་གྲུབ། །སྟོབས་སོགས་ཆོས་སྐུའི་ཡོན་ཏན་དང༌། །གཟུགས་སྐུའི་ཡོན་
ཏན་མཚན་དཔེ་སོགས། །དམ་པའི་དོན་དུ་འདི་ལ་ཚང་། །དཔལ་ཕྲེང་མྱང་འདས་སྙིང་པོའི་
མདོ། །སོར་ཕྲེང་ལ་ཕན་ལང་གཤེགས་དང་། །དགོངས་འགྲེལ་ལ་སོགས་ངེས་དོན་གྱི། །
མདོ་སྡེའི་དགོངས་པ་འདི་ཉིད་དེ། །བྱམས་པའི་གསུང་རབ་རྣམ་ལྔ་དང་། །ཐོགས་མེད་སྐུ་
མཆེད་ཕྱོགས་གླང་དང༌། །ཆོས་ཀྱི་གྲགས་པའི་གཞུང་ལུགས་རྣམས། །དབུ་མ་ཆེན་པོའི་
ལུགས་ཡིན་པས། །དེ་དག་དགོངས་པའང་འདི་ཉིད་ཡིན། །ཀླུ་སྒྲུབ་ཡབ་སྲས་ཀྱང་ནི་
བཞེད། །ཟབ་མོའི་རྒྱུད་སྡེ་ཐམས་ཅད་ཀྱི། །དགོངས་པ་ཕྱོགས་གཅིག་པ་ཞེས་སྨྲ། །འདི་ལ་
སྒྲོ་སྐུར་སྤངས་ནས་ནི། །ལུང་དང་རིགས་པས་དཔྱད་པར་བྱ། །གཞི་འབྲས་ཀུན་ཏུ་དབྱེར་
མེད་པའི། །ཆོས་དབྱིངས་བདེ་གཤེགས་སྙིང་པོ་དང་། །རང་བཞིན་ལྷུན་གྱིས་གྲུབ་པ་ཡི། །
དོན་དམ་སངས་རྒྱས་ཡིན་པར་ནི། །ཐེག་པ་ཆེན་པོའི་མདོ་རྒྱུད་ཀྱི། དགོངས་པ་ཡིན་པར་
ཁོ་བོའང་འདོད། །ལྷག་མ་ཐ་སྙད་དོན་དམ་པ། །གཉིས་དང་འགལ་བ་འདི་ལྟར་མཐོང་། །
-92



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ཐ་སྙད་སྒོ་ནས་གསུང་རབ་དོན། །འཆད་ཚེ་དྲི་མས་མ་དག་པའི། །ཆོས་དབྱིངས་སངས་
རྒྱས་ཡིན་སྨྲ་བ། །ཐ་སྙད་ཉིད་དང་འགལ་བ་སྟེ། །ཐ་སྙད་ཚེ་ན་དམན་མཉམ་དང་། ཁྱད་
འཕགས་ཡོད་མེད་སྐྱེ་འགག་སོགས། །སོ་སོར་ཕྱེ་ནས་སྨྲ་དགོས་ཕྱིར། །དེ་སྐད་དུ་ཡང་ཀླུ་
སྒྲུབ་ཀྱིས། །སྟོང་ཉིད་བདུན་ཅུ་པ་ལས་ནི། །གནས་པའམ་སྐྱེ་འཇིག་ཡོད་མེད་དམ། །
དམན་པའམ་མཉམ་དང་ཁྱད་པར་ཅན། །སངས་རྒྱས་འཇིག་རྟེན་བསྙད་དབང་གིས། །
གསུང་གི་ཡང་དག་དབང་གིས་མིན། །ཞེས་སོགས་རྒྱས་པར་གསུངས་ཕྱིར་རོ། །ཐ་སྙད་ཚེ་
ན་དེ་ཡིན་མོད། །དེ་ཉིད་ཚད་མར་བྱེད་ན་ནི། །རྟོན་པ་བཞི་ཡི་གོ་རིམ་རྣམས། །ལོག་པ་
ཉིད་དུ་འགྱུར་ཞེ་ན། །དེ་ཡི་གོ་རིམ་འདི་ལྟར་ཡིན། །ཐོག་མར་ཐ་སྙད་ཁས་བླངས་ནས། །
ཕྱི་ནས་དམ་པའི་གནས་ལུགས་ལ། །འཇུག་པ་ཡིན་གྱི་ཐ་སྙད་ཉིད། །དང་པོ་ཉིད་ནས་དོར་
ན་ནི། །ཐ་སྙད་དོན་མེད་འགྱུར་བའམ། །གོ་རིམ་ལོག་པར་ཁྱོད་ལ་འགྱུར། །དེ་སྐད་དུ་ཡང་
རྩོད་ཟློག་ལས། །ཐ་སྙད་ཁས་ནི་མ་བླངས་པར། །ངེད་ཅག་འཆད་པར་མི་བྱེད་དོ། །ཞེས་
གསུངས་རྩ་བའི་ཤེས་རབ་ལས། །ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་
འགྱུར། །དམ་པའི་དོན་ནི་མ་རྟོགས་ན། །མྱ་ངན་འདས་པ་ཐོབ་མི་འགྱུར། །ཞེས་གསུངས་
ཟླ་བ་གྲགས་པས་ཀྱང་། །ཀུན་རྫོབ་དོན་དམ་ཐབས་དང་ནི། །ཐབས་བྱུང་ཡིན་ཕྱིར་དེ་
གཉིས་ཀྱི། །རྣམ་དབྱེ་མི་ཤེས་ལམ་ངན་ཞུགས། །གསུངས་པའང་འདི་ཉིད་ཡིན་ཕྱིར་རོ། །
གལ་ཏེ་ཐ་སྙད་ཚེ་ན་ཡང་། །མ་དག་དབྱིངས་ཉིད་སངས་རྒྱས་སུ། །སྨྲ་བ་ཡིན་པས་སྐྱོན་
མེད་ན། །འདི་ནི་འཕགས་པའི་གཞུང་དང་འགལ། །ཅི་སླད་ཅེ་ན་རྒྱུད་བླ་མར། །མ་དག་མ་
དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་
དང་། །དེ་བཞིན་གཤེགས་པ་ཞེས་བརྗོད་དོ། །ཞེས་གསུངས་ཆོས་དབྱིངས་བསྟོད་པ་ལས།།
ཇི་ལྟར་སོས་ཀའི་དུས་སུ་ཆུ། །དྲོའོ་ཞེས་ནི་བརྗོད་པར་བྱེད། །དེ་ཉིད་གྲང་བའི་དུས་སུ་ནི། །
-93



།བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གྲང་ངོ་ཞེས་ནི་བརྗོད་པ་བཞིན། །ཉོན་མོངས་དྲ་བས་གཡོགས་པ་ན། །སེམས་ཅན་བྱ་བར་
བརྗོད་པ་ཡིན། །དེ་ཉིད་ཉོན་མོངས་བྲལ་གྱུར་ན། །སངས་རྒྱས་ཞེས་ནི་བརྗོད་པར་བྱེད། །
ཅེས་གསུངས་གཞན་ཡང་དེ་ཉིད་ལས། །ཇི་ལྟར་སྦྱིན་པས་གཡོགས་པ་ན། །སོ་བ་འབྲས་
བུར་མི་འདོད་ལྟར། །དེ་བཞིན་ཉོན་མོངས་ཀྱིས་གཡོགས་པས། །དེ་ནི་སངས་རྒྱས་ཞེས་མི་
བརྟགས། །ཇི་ལྟར་སྦྱིན་པ་ལས་གྲོལ་ན། །འབྲས་ཉིད་སྣང་བར་འགྱུར་བ་ལྟར། །དེ་བཞིན་
ཉོན་མོངས་བྲལ་གྱུར་ན། །ཆོས་ཀྱི་སྐུ་ཡང་རབ་ཏུ་གསལ། །ཞེས་སོགས་ཐ་སྙད་སོ་སོར་
གསུངས། །དེས་ན་དཔལ་ལྡན་རྩེ་མོ་ཡིས། །ཀྱེ་རྡོར་ཞེས་བྱའི་མཚན་གྱིས་ནི། །འབྲས་རྒྱུད་
དངོས་བསྟན་རྒྱུ་དང་ལམ། །ཤུགས་ལས་ཤེས་པའི་མཐུན་པའི་དཔེར། །ཕྱོགས་ཀྱི་གླང་
པོས་ཤེར་ཕྱིན་དངོས། །འབྲས་བུ་སངས་རྒྱས་ཡེ་ཤེས་ཏེ། །གཞུང་དང་ལམ་གཉིས་
བཏགས་པ་བར། །གསུངས་པ་བཀོད་འདི་གུས་པས་ལོངས། །གལ་ཏེ་འདི་ལའང་རྒྱུད་
གསུམ་ག །ཀྱེ་རྡོར་ཉིད་དུ་བཞེད་ཅེ་ན། །རྒྱུད་ཀྱི་མཚན་དོན་འཆད་པའི་ཚེ། །བརྗོད་བྱ་དོན་
གྱི་ཀྱེ་རྡོ་རྗེ། །རྒྱུད་ནི་གསུམ་ཆར་ལ་འཇུག་ཀྱང་། །དེ་ཉིད་དངོས་བཏགས་ཕྱེ་བའི་ཚེ། །ཧེ་
ནི་སྙིང་རྗེ་ཆེན་པོ་ཉིད། །བཛྲའང་ཤེས་རབ་བརྗོད་པར་བྱ། །ཞེས་པའི་དོན་ནི་དངོས་ཡིན་
ལ། །ཐབས་དང་ཤེས་རབ་བདག་ཉིད་རྒྱུད། །ཅེས་པའི་དོན་ནི་ཚང་བས་ན། །རྒྱུ་དང་ལམ་
ལའང་ཀྱེ་རྡོར་སྒྲ། །འཇུག་ཕྱིར་དེ་གསུམ་འཆད་པ་ལ། །ཀྱེ་རྡོར་འཆད་ཅེས་གསུངས་པ་
ཡི། །དོན་ཡིན་གཞན་དུ་རྒྱུད་གསུམ་ག །ཀྱེ་རྡོར་ཡིན་ན་དེ་ཡི་སྒྲས། །འབྲས་རྒྱུད་དངོས་
བསྟན་རྒྱུ་དང་ལམ། །ཤུགས་ལས་བསྟན་པ་མི་འཐད་དེ། །གསུམ་ག་ཀྱེ་རྡོར་ཡིན་ཕྱིར་རོ།།
དཔེར་ན་བུམ་པ་ཞེས་པའི་སྒྲས། །གསེར་བུམ་དངོས་བསྟན་དངུལ་བུམ་ནི། །ཤུགས་ལས་
བསྟན་པར་མི་འཐད་བཞིན། །དེས་ན་ཧ་རི་བྷ་དྲ་ཡིས། །དངོས་དང་བཏགས་པར་གསུངས་
པ་དང་། །དཀོན་མཆོག་འབངས་ཀྱིས་གཙོ་ཕལ་དུ། །གསུངས་པ་དེ་གཉིས་དོན་གཅིག་སྟེ།།
-94



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
གདངོས་བཏགས་གཙོ་ཕལ་དོན་གཅིག་པ། །གཞུང་ལུགས་ཆེན་པོའི་ལུགས་ཡིན་ཕྱིར། །དེ་
སྐད་དུ་ཡང་རྣམ་འགྲེལ་ལས། །ཇི་ལྟར་གྲགས་ལས་གྲུབ་གང་ཡིན། །དངོས་དང་དེ་དང་
མཚུངས་པའི་ཕྱིར། །གང་ལ་དེ་སྐད་བརྗོད་ཕལ་པ། །དངོས་ལ་དངོས་མེད་བཏགས་ཕྱིར་
རོ། །ཞེས་སོགས་དུ་མ་གསུངས་ལ་ལྟོས། །གཞུང་ལམ་ཤེར་ཕྱིན་མཚན་ཉིད་པར། །འདོད་
པ་ངེས་དོན་རྒྱ་མཚོ་ཡི། །དགོངས་པ་ཉིད་ཀྱང་མ་ཡིན་ཏེ། །དེར་ནི་གཞི་འབྲས་དབྱེར་མེད་
པའི། །གཉིས་མེད་ཡེ་ཤེས་མཚན་ཉིད་པར། །བྱས་ན་གཞུང་དང་ལམ་གཉིས་ལ། །བཏགས་
པ་བར་ནི་གསུངས་ཕྱིར་རོ། །འོན་ཀྱང་འདི་ཡང་མི་འཐད་དེ། །གཞི་དུས་གཉིས་སུ་མེད་ཡེ་
ཤེས། །ཤེར་ཕྱིན་ཡིན་ན་དེ་བཞིན་གཤེགས། །ཞེས་པས་རྟེན་གྱི་ཁྱད་པར་ནི། །བསྟན་པ་
དོན་མེད་འགྱུར་ཕྱིར་རོ། །དེ་ཉིད་རྣམ་གྲངས་ཡིན་སྙམ་ན། །གཞི་དུས་དེ་བཞིན་གཤེགས་
ཡོད་ལ། །ཐ་སྙད་དང་འགལ་སྔར་བསྟན་ཟིན། །གཞན་ཡང་གཞུང་དང་ལམ་གཉིས་ལ། །
མཚན་ཉིད་གསུམ་དུ་ཕྱེ་བ་ཡི། །ཡོངས་གྲུབ་ཤེར་ཕྱིན་མ་ཡིན་ན། །རང་གི་གྲུབ་མཐའ་ཉིད་
དང་འགལ། །ཡིན་ན་འདི་དོན་བཤད་དང་འགལ། །དེས་ན་གཞུང་དེའི་དགོངས་པ་ནི། །
འཕགས་ཡུལ་མཁས་གྲུབ་ཀུན་མཐུན་པར། །ས་སྐྱའི་རྗེ་བཙུན་གོང་མ་ཡིས། །ཚུལ་བཞིན་
བཤད་པ་གུས་པས་ལོངས། །ཆོས་སྐུ་གློ་བུར་དྲི་བྲལ་ཆ། །ཚོགས་གཉིས་བསགས་པས་
ཐོབ་དགོས་ན། །དོན་དམ་ཆོས་སྐུ་མིན་པར་འགྱུར། །ཚོགས་གཉིས་བསགས་ལ་མི་ལྟོས་
ན། །འགྲོ་ཀུན་དང་པོ་ཉིད་ནས་ཀྱང་། །གློ་བུར་དྲི་མ་བྲལ་འགྱུར་བས། །སྙིང་པོ་དྲི་མས་
སྒྲིབ་པའི་ཚུལ། །དཔེ་དགུས་བསྟན་པ་དོན་མེད་འགྱུར། །དོན་དམ་གནས་ལུགས་དང་
འགལ་བ། །འདི་ལྟར་མཐོང་སྟེ་ཆོས་ཀྱི་དབྱིངས། །ཡོངས་གྲུབ་བདེན་པར་གྲུབ་པ་ནི། །
ངེས་པའི་དོན་གྱི་མདོ་སྡེ་དང་། །ཀླུ་སྒྲུབ་དགོངས་པ་མ་ཡིན་ཏེ། །མདོ་ལས་ཟབ་ཞི་སྤྲོས་
བྲལ་དང་། །འོད་གསལ་འདུས་མ་བྱས་པ་ལྔ། །རྣམ་གྲངས་ཉིད་དུ་གསུངས་ཕྱིར་དང་། །
-95



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དེ་ཉིད་མགོན་པོ་ཀླུ་སྒྲུབ་ཀྱིས། །སྐྱེ་དང་གནས་དང་འཇིག་པ་དག །མ་གྲུབ་ཕྱིར་ན་འདུས
བྱས་མེད། །འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ཇི་ལྟར་འགྲུབ། །ཅེས་
གསུངས་འདི་ཡི་འདུས་བྱས་དང་། །འདུས་མ་བྱས་གཉིས་བདེན་མེད་པར། །མཚུངས་པ་
ཉིད་དུ་བསྟན་ཕྱིར་རོ། །སངས་རྒྱས་གཉིས་པ་ཀླུ་སྒྲུབ་ཀྱིས། །དངོས་སྨྲ་འགོག་པའི་རིགས་
པ་རྣམས། །རང་ལ་ལོག་པ་ཉིད་འགྱུར་ཏེ། །བདེན་གྲུབ་ཆོས་ནི་དམ་བཅས་ཕྱིར། །དེ་སྐད་
དུ་ཡང་རྩོད་ཟློག་ལས། །གལ་ཏེ་ངས་དམ་བཅས་འགའ་ཡོད། །དེས་ན་ང་ལ་སྐྱོན་དེ་ཡོད།།
ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །ཅེས་གསུངས་པ་ཡི་དམ་བཅའི་
དོན། །བདེན་གྲུབ་དམ་བཅས་ཉིད་ལ་ནི། །རང་ཉིད་ཀྱང་ནི་འཆད་ཕྱིར་རོ། །དེ་ལ་སྐྱོན་
སྤོང་འདི་སྐད་དུ། །འདུས་མ་བྱས་ནི་མ་གྲུབ་དང༌། །བདེན་གྲུབ་དམ་བཅའ་མེད་པ་ནི་ །
མཉམ་གཞག་ལ་ཟློའི་སྐབས་ཡིན་གྱི། །རྗེས་ཐོབ་ཤན་འབྱེད་སྐབས་མིན་ཕྱིར། །ངེད་ལ་
གནོད་པ་མེད་ཅེས་ཟེར། །གདུལ་བྱས་གནས་ལུགས་རྟོགས་དོན་དུ། །རིགས་པས་གཏན་
འབེབས་གནས་སྐབས་དང༌། །དབུ་མ་པ་ཡི་སྐྱེས་ཆེན་གྱིས། །དངོས་སྨྲའི་རྩོད་པ་ཟློག་པའི་
སྐབས། །མཉམ་པར་བཞག་པའི་སྐབས་ཡིན་གྱི། །རྗེས་ཐོབ་གནས་སྐབས་མིན་ནོ་ཞེས། །
སྨྲ་བ་འདི་ལའང་བདེན་འཛིན་ཡོད། །རྗེས་ཐོབ་རྩོད་པ་མི་བྱེད་པར། །མཉམ་གཞག་རྩོད་
པ་བྱེད་ཅེས་པ། །རྩ་བའི་གྲུབ་མཐའ་ཤེལ་སྒོང་ལ། །སྒྲུབ་བྱེད་ལྟར་སྣང་ཚོན་རྣམས་ཀྱིས།།
རེ་ཞིག་ནོར་བུར་ཁ་བསྒྱུར་ཡང་། །དངོས་སྟོབས་རིགས་པའི་ཆུ་གཙང་དང༌། །ཕྲད་ཚེ་རང་
ལ
མདོག་འདི་ལྟར་སྟོན། །ཤེས་རབ་ཕ་རོལ་ཕྱིན་མདོ་ལས། །ཆོས་རྣམས་ཐམས་ཅད་རྣམ་
ཀུན་ཏུ། །སྟོང་པ་ཞེས་ནི་གསུངས་པ་དང་། །འཁོར་ལོ་ཕྱི་མར་སེམས་ཅན་ལ། །སྙིང་པོ་
ཡོད་པར་གསུངས་པ་གཉིས། །འགལ་ལོ་སྙམ་དུ་དོགས་པའི་ལན། །སྔ་མ་ངེས་པའི་དོན་
ཡིན་ཞིང་། །ཕྱི་མ་སྐྱོན་ལྔ་སྤོང་ཕྱིར་དུ། །གསུངས་པས་དྲང་དོན་ཉིད་ཡིན་པར། །མགོན་པོ་
-96



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
བྱམས་པས་རྒྱུད་བླར་གསུངས། །དེས་ན་དྲང་དོན་ངེས་དོན་གྱི། །མདོ་སྡེ་མ་འདྲེས་སོ་སོར་
སྨྲོས། །ཆོས་དབྱིངས་གཉིས་མེད་ཡེ་ཤེས་སོགས། །བདེན་པར་གྲུབ་པ་རྒྱུད་སྡེ་ཡི། །
དགོངས་པ་ཉིད་ཀྱང་མ་ཡིན་ཏེ། །རང་རིག་ཡེ་ཤེས་མཁའ་མཉམ་དང་། །རྡུལ་བྲལ་སྟོང་པ་
ལ་སོགས་པ། །བདེན་གྲུབ་ལོག་རྟོག་བཟློག་ཕྱིར་དུ། །གཅིག་དང་དུ་མ་བྲལ་བའང་དེ། །
ཞེས་པ་ཀྱེ་རྡོར་རྒྱུད་ལས་གསུངས། །བྱམས་ཆོས་ཕྱི་མ་རྣམ་གསུམ་དང༌། །ཐོགས་མེད་
སྐུ་མཆེད་རང་གཞུང་དང་། །ཕྱོགས་གླང་གྲགས་པའི་མདོ་དང་ནི། །སྡེ་བདུན་ལ་སོགས་
གཞུང་ལུགས་རྣམས། །དབུ་མ་ཆེན་པོའི་ལུགས་ཡིན་ན། །འཕགས་པའི་ཡུལ་ནས་གངས་
ཅན་འདིར། །སེམས་ཙམ་གཞུང་ལུགས་མ་འགྱུར་རམ། །འགྱུར་ན་གང་ཞིག་ཡིན་པར་
སྨོས། །བདག་ནི་དཔལ་ལྡན་དུས་འཁོར་གྱི། །སྲོལ་འཛིན་ཉམས་རྟོགས་མཐར་ཕྱིན་པའི།།
སྐྱེས་ཆེན་བརྒྱུད་པ་འདི་དག་ལ། །ཡིད་ནི་ཤིན་ཏུ་དད་མོད་ཀྱི། །འོན་ཀྱང་རྒྱ་བོད་ཀུན་
མཐུན་པའི། །ལྟ་བ་སྤྲོས་བྲལ་སྒྲུབ་པའི་ཕྱིར། །སྒྲོ་སྐུར་སྤངས་ནས་འདི་ཙམ་ཞིག །རྣམ་
པར་དཔྱད་པ་དྲང་པོར་ཟུངས། །མདོར་ན་ཆོས་རྣམས་སེམས་སུ་འདུས། །སེམས་ཉིད་
མཐའ་བཞིའི་སྤྲོས་དང་བྲལ། །དེ་ཡང་གསལ་ལ་མ་འགགས་པའི། །བརྗོད་བྲལ་སྙིང་
པོར་ཤེས་པར་གྱིས། །གཞིའི་སྐབས་ཏེ་དང་པོའོ།། །།
༈ ལམ་ལ་གྲུབ་མཐའ་རྣམ་བཞི་ཡི། །རང་རང་གཞུང་ལས་ཐེག་གསུམ་གྱི། །
ལམ་གྱི་རྣམ་གཞག་བྱེད་མོད་ཀྱི། །རྣལ་འབྱོར་པ་ཡང་བློ་ཁྱད་ཀྱིས། །གོང་མ་གོང་མས་
གནོད་པའི་ཚེ། །དབུ་མའི་གཞུང་ལུགས་མ་རྟོགས་པར། །ཐེག་གསུམ་ལམ་ཉིད་ཚང་བར་
ནི། །མེད་ཅེས་དབུ་མ་པ་རྣམས་བཞེད། །ཕ་རོལ་ཕྱིན་ལས་ཆེས་འཕགས་པའི། །ཟབ་མོ་
སྔགས་ཀྱི་སྒོར་ཞུགས་ཚེ། །སྡོམ་གསུམ་ལྡན་པས་འབྲས་བུ་མཆོག །སྒྲུབ་ཅིང་སྡོམ་གསུམ་
དེ་ཉིད་ཀྱང་། །རང་རང་ཆོ་གས་རིམ་བཞིན་དུ། །བླངས་སམ་དབང་བསྐུར་ཆོ་ག་ལས། །
-97



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གསུམ་ཆར་ཐོབ་པ་ཉིད་ཀྱང་རུང་། །གསུམ་ལྡན་ཚེ་ན་ངོ་བོ་གཅིག །དེ་ལ་ཁ་ཅིག་སོ་ཐར་
གྱི། །སྡོམ་པ་གཟུགས་ཅན་དུ་འདོད་ཅིང་། །གྲངས་ཀྱང་རིགས་བརྒྱད་ཁོ་ནར་ངེས། །འཆི་
ཚེ་གཏོང་བས་ཁྱབ་པར་འདོད། །མདོ་རྒྱུད་གཞུང་མང་མ་མཐོང་བར། །བྱེ་སྨྲའི་འདུལ་
མངོན་མཐོང་ཙམ་གྱིས། ཁྲོན་པའི་སྦལ་ཆུང་ཇི་བཞིན་དུ། །རང་སྣང་ཙམ་གྱིས་ཚིམ་པར་
ཟད། །བྱེ་སྨྲས་སྡོམ་པ་གཟུགས་ཅན་དུ། །འདོད་པ་མདོ་སྡེའི་མཁས་རྣམས་ཀྱིས། །བཀག་
ན་དབུ་སེམས་གཞུང་བཟང་དང་། །ཟབ་མོའི་རྒྱུད་སྡེར་སྨོས་ཅི་དགོས། །གཞན་དུ་རྒྱུད་
རྒྱས་འབུམ་པ་ལས། །རིགས་ཅན་གསུམ་གྱི་བསླབ་པ་ཡང་། །དཀྱིལ་འཁོར་ཆེན་པོ་འདིར་
ཞུགས་ན། །རིག་འཛིན་སྡོམ་པར་འགྱུར་ཞེས་པའི། །ལུང་གིས་དངོས་སུ་གནོད་པ་སྟེ། །
བེམས་པོ་ཤེས་པར་འགྱུར་བ་ནི། །རྒྱང་འཕེན་པ་ཡི་ལུགས་ཡིན་གྱི། །སངས་རྒྱས་གཞུང་
ལས་མི་སྲིད་ཕྱིར། །རིགས་བརྒྱད་ཁོ་ནར་ངེས་ན་ནི། །ཉེ་བར་འཁོར་གྱིས་ཞུས་པ་དང༌། །
བྱང་སེམས་སོ་སོར་ཐར་པ་དང་། །ཆོས་བཞི་བསྟན་པའི་མདོ་རྣམས་ལས། །གསུངས་པའི་
སོ་སོར་ཐར་པ་རྣམས། །བརྒྱད་པོ་གང་དུ་འདོད་པ་སྨོས། །སྔགས་སྡོམ་བྱང་སེམས་སྡོམ་པ་
ཡི། །བྱེ་བྲག་ཡིན་ཞིང་དེ་ཉིད་ཀྱང་། །གཞན་ལ་ཕན་པ་བསྒྲུབ་པ་ལ། །གཞན་ལ་གནོད་པ་
སྤོང་བ་ཡིས། ཁྱབ་ཕྱིར་སོ་སོར་ཐར་པ་ཡི། །དོན་ཚང་གཉིས་པོ་གང་དུ་འདུས། །འོན་ཀྱང་
རྡོ་རྗེ་རྩེ་མོ་ལས། །གསུངས་པའི་ཁྱིམ་པའི་སྡོམ་པ་དང༌། །སྟ་གོན་འཇུག་པའི་གནས
སྐབས་སུ། །ཐུན་མོང་མིན་པའི་སྐྱབས་འགྲོ་ལས། །ཐོབ་པའི་སོ་ཐར་སྡོམ་པ་རྣམས། །དགེ་
བསྙེན་སྡོམ་པར་བླ་མ་བཞེད། །འདི་ལ་འཐད་པ་མང་ཡོད་ཀྱང་། །གཞུང་མང་དོགས་པས་
རེ་ཞིག་བཞག །དེས་ན་ཇི་སྐད་བཤད་པ་ཡི། །སོ་སོར་ཐར་པའི་སྡོམ་པ་རྣམས། །བྱང་ཆུབ་
བར་དུ་བླངས་པའི་ཕྱིར། །ཤི་འཕོས་ཚེ་ན་ཇི་ལྟར་གཏོང་། །ལ་ལ་སོ་སོར་ཐར་པ་ལ། །
འཇིགས་སྐྱོབ་ལེགས་སྨོན་ངེས་འབྱུང་གི །ཚུལ་ཁྲིམས་གསུམ་དུ་དབྱེ་བར་འདོད། །རྒྱུ་ཟིན་
-98



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
བྲིས་ཀླུ་སྒྲུབ་ངག་དབང་ཆོས་གྲགས་ཆོས་རྣམ་པ་སོགས་ཀྱི་བཞེད་པས། དུས་ཀྱི་ཀུན་སློང་མྱང་འདས་ཀྱི། །ཞེས་དང་།
རྒྱུ་ཡི་ཀུན་སློང་སྒོ་ནས་ནི། །ཞེས་ཚིག་བསྒྱུར་དགོས་པའི་སྒྲུབ་བྱེད་མཛད་ཀྱང་ཁ་སྐོང་གི་དཔེ་ཕལ་ཆེར་ན་གོང་བཞིན་
ཡོད་ཡི་ཀུན་སློང་མྱང་འདས་ཀྱི། །བསམ་པས་ཟིན་པས་གསུམ་ཆར་ནི། །སོ་སོར་ཐར་པ་
ཁྱད་མེད་ཀྱང་། །དུས་ཀྱི་ཀུན་སློང་སྒོ་ནས་ནི། །གསུམ་པོ་སོ་སོར་དབྱེ་ཞེས་ཟེར། །འོ་ན་ཕྱི་
རོལ་པ་རྣམས་ལ། །འཇིགས་སྐྱོབས་ལེགས་སྨོན་ཡོད་པའི་ཕྱིར། །སོ་ཐར་སྡོམ་པ་ཡོད་པར་
འགྱུར། །འདོད་ན་ཕྱི་རོལ་པ་དག་ལ། །ཡང་དག་བླངས་པའི་ཚུལ་ཁྲིམས་ནི། །ཡོད་ཀྱང་
སྲིད་པ་ལ་བརྟེན་ཕྱིར། །སོ་སོར་ཐར་པ་མེད་དོ་ཞེས། །མཛོད་ཀྱི་འགྲེལ་པར་གསུངས་དང་
འགལ། །འཇིགས་སྐྱོབ་དང་ནི་ལེགས་སྨོན་གཉིས། །སོ་སོར་ཐར་པ་མ་ཡིན་ཏེ། །སྲིད་པ་
ལ་བརྟེན་ཕྱིར་ཞེས་པའི། །སྐྱོན་ཡང་ལུང་དེས་གསལ་བར་བསྟན། །དེས་ན་ངེས་འབྱུང་
ཚུལ་ཁྲིམས་དང་། །སོ་ཐར་དོན་གཅིག་འདུལ་བའི་ལུགས། །གལ་ཏེ་སྐྱབས་འགྲོའི་དུས་ཀྱི་
ཚེ། །ངེས་འབྱུང་བསམ་པས་ཁྱབ་པའི་ཕྱིར། །གཉིས་པོའང་སོ་ཐར་ཡིན་སྙམ་ན། །དེ་ཡ
བསྒྲུབ་བྱ་དང་མཚུངས་ཏེ། །སྐྱབས་འགྲོ་ཉིད་ལ་འཇིགས་སྐྱོབ་དང་། །ལེགས་སྨོན་སྐྱབས་
འགྲོ་ཡོད་ཕྱིར་རོ། །གཞན་ཡང་འདི་ལ་ལུང་རིགས་ཀྱི། །གནོད་བྱེད་ཆར་ལྟར་འབབ་ ན་
ཡང་། །ཀུན་གྱིས་ནོར་བར་གོ་བའི་ཕྱིར། །འདིར་ནི་རེ་ཞིག་མི་སྤྲོའོ། ཁ་ཅིག་སོ་ཐར་སྡོམ་
པ་ཡི། །ངོ་བོ་གཞན་གནོད་གཞི་དང་བཅས། །སྤོང་བར་འཕགས་ཡུལ་གཞུང་འགྲེལ་ལས།།
བཤད་པ་མེད་ཅེས་སྒྲོག་པ་ཐོས། །དཔལ་ལྡན་ཁ་ཆེ་བློ་བརྟན་གྱིས། །བྱེ་བྲག་བཤད་པ་
ལས་གསུངས་གང་། །བོད་ཀྱི་མཁས་པ་སྔ་མ་རྣམས། །སྤྱི་བོའི་ཐོད་བཞིན་ཁུར་བར་མཛད།།
ལ་ལ་གཞན་གནོད་གཞི་དང་བཅས། །སྤོང་བ་དགེ་སློང་སྡོམ་པ་ཡི། །ངོ་བོ་ཡིན་གྱི་སོ་སོར་
ཐར། །སྤྱི་ཡི་ངོ་བོ་མིན་ཞེས་སྨྲ། །ངེད་ཀྱི་ལུགས་འདི་བློ་བརྟན་དང་། །ས་སྐྱའི་རྗེ་བཙུན་
ཡབ་སྲས་དང་། །སྤང་ལོ་མཆིམས་སྟོན་ནམ་མཁའ་གྲགས། །བུ་སྟོན་ཁ་ཆེ་ལ་སོགས་ཀྱིས།།ཡང་
-99



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ནམགྲིན་གཅིག་ཉིད་དུ་གསུངས་པ་ཡིན། ཁྱེད་ཀྱི་ལུགས་འདི་ཁྱེད་ཉིད་ལས། །གཞན་པའི་
རྒྱ་བོད་སུ་ཞིག་གིས། །བཤད་པ་ཡོད་ན་ཁུངས་སྟོན་ཅིག །འགའ་ཞིག་སྐྱེས་ཚོགས་ཁོ་ན་
ཡིས། །དེང་སང་བུད་མེད་བསྙེན་རྫོགས་བྱེད། །དངོས་གཞི་གསོལ་བཞིའི་ལས་ཀྱི་ཚེ། །
ཚོགས་གཉིས་ཕན་ཚུན་བསྣོར་བ་དང་། །ལས་ཚིགས་ཕན་ཚུན་བསྣོར་བས་ཀྱང་། །
འཆགས་པར་ལས་གཞི་ཉིད་ལས་གསུངས། །འོན་ཀྱང་ད་ལྟའི་ཆོ་ག་ཡིས། །བུད་མེད་
བསྙེན་པར་རྫོགས་པ་ལ། །ཚངས་སྤྱོད་ཉེར་གནས་མ་སོང་བར། །བསྙེན་པར་རྫོགས་པར་
མི་འགྱུར་ཞིང་། །ཚངས་སྤྱོད་ཉེར་གནས་མ་ཚོགས་ནི། ཁོ་ནས་སྟེར་བར་གཞུང་ལས་
གསུངས། །འདི་ལ་དམིགས་བསལ་མ་གསུངས་ཤིང༌། །སྒྲུབ་བྱེད་གཞན་ཡང་མེད་པས་ན།།
འདི་འདྲའི་ཆོ་ག་བྱེད་པ་ནི། །བསྟན་པ་དཀྲུག་པའི་སྙད་ཀར་ཟད། །དེ་ལ་ཁ་ཅིག་ཚིགས་སྔ་
མ། །མེད་པར་སྐྱེ་ལ་ཉེས་བྱས་སུ། །གསུངས་པས་འདི་ཉིད་འགྲུབ་ཅེས་ཟེར། །ཚངས་སྤྱོད་
ཉེར་གནས་བསླབ་ཚིགས་སུ། །འདོད་པ་མཁས་པའི་བཞད་གད་གནས། །ཅི་ཕྱིར་ཞེ་ན་
བུད་མེད་ལ། །དགེ་སློབ་མ་ལས་མ་གཏོགས་པའི། །བསླབ་ཚིགས་ལྷག་པོ་མ་གསུངས་
ཕྱིར། །བསླབ་ཚིགས་དོན་ཡང་མི་གནས་ཏེ། །ཚངས་སྤྱོད་ཉེར་གནས་ཐོབ་ནས་ནི། །པ
བསྙེན་པར་རྫོགས་པ་མ་ཐོབ་པའི། །བར་དེར་བསླབ་མཚམས་མེད་ཕྱིར་རོ། །དེས་ན་ཁྱོད་
ལས་མཁྱེན་བརྩེའི་ཚོགས། །ཆེ་བ་སྔོན་གྱི་ཞི་འཚོ་དང༌། །བར་གྱི་བླ་ཆེན་མཁན་བརྒྱུད་
དང༌། །ཐ་མར་པཎ་ཆེན་ཤཱཀ་ཤྲཱི་སོགས། །བོད་ཡུལ་འདུལ་བའི་སྲོལ་འབྱེད་རྣམས། །
ལྗོངས་འདིར་བུད་མེད་བསྙེན་པར་རྫོགས། །མཛད་པ་མེད་པ་འདི་ཉིད་ལ། །བསམ་ནས་
བསྟན་པ་མ་དཀྲུགས་ཤིག །ལ་ལ་བསྙེན་རྫོགས་བསྒྲུབ་བྱ་ནི། །གསུམ་ལས་མང་བར་མི་
རུང་ཡང་། །རབ་བྱུང་དགེ་ཚུལ་དག་ལ་ནི། །གསུམ་ལས་མང་བ་འཇུག་རུང་སྟེ། །ཚོགས་
ཀྱིས་ཚོགས་ལ་མི་ཆགས་པར། །གསུངས་པ་ལས་བརྒྱ་རྩ་གཅིག་པོ། ཁོ་ནའི་དབང་དུ་བྱས་
-100



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ཕྱིར་དང་། །གཉིས་ལ་དེ་དག་མེད་ཅེས་ཟེར། །འོ་ན་དངོས་གཞི་གསོལ་བཞི་ལས། །མ་
གཏོགས་བསྙེན་རྫོགས་ཆོ་གའི་སྐབས། །གཞན་ལའང་དེ་དག་རུང་འགྱུར་ཏེ། །རྒྱུ་མཚན་
ཀུན་ཏུ་མཚུངས་ཕྱིར་རོ། །འདུལ་བར་གསུངས་པའི་ལས་ལ་ནི། །བརྒྱ་རྩ་གཅིག་ཏུ་མ་ངེས་
ཏེ། །རབ་བྱུང་ཞུ་བ་ལ་སོགས་ལའང༌། །ལས་སུ་གཞུང་ལས་གསུངས་ཕྱིར་རོ། །འདི་ནི་རྗེ་
བཙུན་རྩེ་མོ་དང་། །དཔལ་ལྡན་ས་སྐྱ་པཎྜི་ཏས། །ཉན་ཐོས་བསྟན་པ་ནུབ་གྱུར་ཀྱང༌། །
གཟུགས་བརྙན་ཙམ་ཞིག་སྣང་བའི་དཔེར། །རབ་བྱུང་གང་ཟག་གསུམ་ལས་ནི། །མང་བ་
མི་འཇུག་བཀོད་གྱུར་ཀྱང་། །ད་ནི་འདི་ལའང་བརྒལ་བར་སྣང་། །ཀྱེ་མ་བསྟན་པ་འདི་ལྟར་
གྱུར། །དེས་ན་བྱང་ཆུབ་རྒྱུར་འགྱུར་བའི། །སོ་ཐར་ཉམས་སུ་ལེན་འདོད་ན། །ཡང་ན་ཉན་
ཐོས་འདུལ་བ་ལས། །ཇི་ལྟར་གསུངས་པ་ཉམས་སུ་ལོངས། །འདི་ཉིད་ཐེག་ཆེན་སེམས་
བསྐྱེད་ཀྱིས། །ཟིན་ན་བྱང་སེམས་སྡོམ་པར་འགྱུར། །ཡང་ན་ཐེག་པ་ཆེན་པོ་ལས། །བྱུང་
བའི་སྐྱབས་འགྲོའི་སྡོམ་པ་ལ། །བྱང་ཆུབ་བར་དུ་བསླབ་པའི་གཞི། །ལྔ་ཆར་འཛིན་པ་ཐོབ་
པའམ། །དོན་ཞགས་རྟོག་པ་ནས་བཤད་པའི། །ཉིན་ཞག་གསོ་སྦྱོང་ཉམས་སུ་ལོངས། །སོ་
སོར་ཐར་པའི་སྡོམ་པའི་སྐབས་ཏེ་གཉིས་པའོ།། །།
༈ བྱང་ཆུབ་སེམས་དཔའི་སྡོམ་པ་ནི། །ཕ་རོལ་ཕྱིན་པའི་དབུ་སེམས་ཀྱི། །སྲོལ་
ཆེན་གཉིས་ལས་ཐོབ་པའམ། །གསང་སྔགས་རྒྱུད་སྡེ་ལས་གསུངས་པའི། །ཆོ་ག་དག་ལས་
ཐོབ་ཀྱང་རུང་། །སྨོན་འཇུག་སེམས་བསྐྱེད་ཐོབ་ནས་ནི། །ཚུལ་ཁྲིམས་བསླབ་པ་རྣམ་པ་
གསུམ། །བསྲུང་བ་ཉམས་ལེན་དངོས་གཞི་ཡིན། །དེ་ཡི་གཙོ་བོ་སྤྱོད་པའི་ཆ། །བདག་
གཞན་བརྗེ་བའི་བྱང་སེམས་དང་། །ལྟ་བ་མཐའ་བཞིའི་སྤྲོས་བྲལ་གཉིས། །ཟུང་འཇུག་
ཉམས་སུ་ལེན་པ་ཡིན། །དེ་ལ་ཁ་ཅིག་བརྗེ་བའི་དོན། །གཅེས་འཛིན་བརྗེ་བ་ཉིད་ཡིན་གྱི།
དགེ་སྡིག་བདེ་སྡུག་བརྗེ་མིན་ཏེ། །བརྗེ་བར་མི་ནུས་ཕྱིར་ཞེས་ཟེར། །འོ་ན་གཅེས་འཛིན་s
།
-101



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བརྗེ་བ་ཡང་། །བརྗེ་བའི་དོན་ཉིད་མིན་འགྱུར་ཏེ། །བརྗེ་བར་མི་ནུས་མཚུངས་ཕྱིར་རོ། །
དངོས་སུ་བརྗེ་བར་མི་ནུས་ཀྱང་། །བློ་ཡི་སྟེང་དུ་སྦྱོར་ཞེ་ན། །དེ་ནི་ཅིག་ཤོས་ལ་མཚུངས་ཏེ།།
རང་གཞན་བདེ་དང་སྡུག་བསྔལ་གཉིས། །དངོས་སུ་བརྗེ་བར་སུ་ཡིས་ནུས། །བློ་ལ་བདེ་
སྡུག་མི་བརྗེ་ན། །གཅེས་འཛིན་བརྗེ་བ་འགལ་བ་སྟེ། ཁ་ཟས་གཞན་ལ་མ་བྱིན་པར། །རང་
གིས་ཟོས་པ་ཇི་བཞིན་ནོ། །དགེ་སྡིག་བརྗེ་བ་བཀག་པ་ནི། །སངས་རྒྱས་གཉིས་པ་ཀླུ་སྒྲུབ་
ཀྱིས། །བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཅེས་
གསུངས་པ་དང་ཅིས་མི་འགལ། །བདེ་སྡུག་བརྗེ་བ་བཀག་པ་ནི། །བྱང་ཆུབ་སེམས་དཔའི་
སྤྱོད་འཇུག་ལས། །བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བ་མ་བྱས་ན། །
སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །ཅེས་གསུངས་པ་དང་
ཅིས་མི་འགལ། །སྤྱོད་འཇུག་ལུང་དོན་དེ་ཉིད་ལ། ཁྱོད་ཀྱི་གྲུབ་མཐའ་ཆོས་ཅན་དུ། །
བཟུང་ནས་ཐལ་བ་འཕེན་ན་ནི། །ཆོས་མཐུན་ལན་ཉིད་གང་ལ་འདེབས། །མདོར་ན་བློ་ལ་
འདོད་མི་འདོད། །གཉིས་སུ་ཕྱེ་བའི་འདོད་པ་ཀུན། །གཞན་ལ་སྟེར་ཞིང་མི་འདོད་ཀུན། །
རང་ལ་ལེན་པར་གོམས་པ་ནི། །མདོ་སྡེ་དབྱུག་གསུམ་ཕྲེང་བ་དང་། །བསྟན་བཅོས་བསླབ་
བཏུས་སྤྱོད་འཇུག་སོགས། །དགོངས་པ་དཔལ་ལྡན་ཨ་ཏི་ཤས། །ཟབ་དོན་ཉམས་ཁྲིད་སྒོ་
ནས་ནི། །བཤེས་གཉེན་སྟོན་པ་ཉིད་ལ་གནང་། །ཕྱི་ནས་གངས་རིའི་ཁྲོད་འདིར་འཕེལ། །
སངས་རྒྱས་བསྒོམ་པ་ལ་སོགས་ཀྱི། །བསྒོམ་ཚུལ་ཞིབ་ཏུ་བཤད་པའང་མཐོང་། །ས་སྐྱའི་
རྗེ་བཙུན་མཆོག་རྣམས་ལ། །རྣལ་འབྱོར་དབང་ཕྱུག་བིརྱ་པའི། །མན་ངག་གཉིས་ལས་འདི་
ཉིད་ཀྱི། །ཉམས་ལེན་གསལ་བའི་བཀའ་བབས་བཞུགས། །དེ་དང་སྔར་གྱི་བཀའ་སྲོལ་།
གཉིས། ཁྱད་པར་མེད་པ་སངས་རྒྱས་ཀྱི། །བསྟན་པའི་སྙིང་པོ་ཡིན་པའི་ཕྱིར། །མོས་པ་
ཙམ་ལའང་བྱིན་རླབས་འབྱུང་། ཁ་ཅིག་མཐའ་བཞིའི་སྤྲོས་བྲལ་ནི། །རྒྱ་ནག་དགེ་སློང་ལྟ་
-102



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
;བ་དང༌། ཁྱད་པར་མེད་ཕྱིར་ནོར་བ་ཡིན། །རིགས་པས་བདེན་པ་བཀག་རྗེས་སུ། །བདེན་
མེད་ཉིད་ལ་ཞེན་པ་ནི། །དབུ་མའི་ལྟ་བ་མཐར་ཐུག་སྟེ། །ཐེག་པ་གསུམ་ཆར་འདི་ཉིད་ནི།།
རྟོགས་ཕྱིར་ལྟ་བ་ཁྱད་པར་མེད། །བདེན་ཚད་དེ་ཡང་རང་རྒྱུད་པས། །བློ་ལ་མ་ལྟོས་ཡུལ་
ངོས་ནས། །གྲུབ་པ་ཉིད་ལ་འདོད་གྱུར་ཀྱང་། །དེ་ནི་དགག་བྱ་ཐུན་མོང་སྟེ། །མིང་གིས་
བཏགས་དོན་བཙལ་བའི་ཚེ། །རྙེད་པ་བདེན་ཚད་དུ་བྱས་ནས། །དེ་ཉིད་འགོག་པ་ཐལ་
འགྱུར་བའི། །ཐུན་མོང་མ་ཡིན་ཁྱད་ཆོས་ཡིན། །དགག་བྱའི་ཁྱད་པར་འདི་རྟོགས་ན། །བློ་
ཡིས་གང་དུ་ཞེན་པའི་ཡུལ། །རིགས་པས་དཔྱད་ནས་འགོག་པ་ཡི། །ལོག་རྟོག་ཐམས་ཅད་
ཁེགས་པར་འགྱུར། །གཞན་དུ་བདེན་པ་བཀག་རྗེས་སུ། །བདེན་མེད་ཞེན་པའང་འགོག་
དགོས་ན། །བློ་ནི་སྔ་མ་གནོད་བཅས་དང་། །ཕྱི་མ་ཐུག་མེད་ཉིད་དུ་འགྱུར། །བདེན་པར་
མེད་པ་འགོག་ན་ནི། །བདེན་པར་ཡོད་པ་ཉིད་འགྱུར་ཏེ། །དགག་པ་གཉིས་ཀྱི་རྣལ་མ་ནི། །
གོ་བའི་ཕྱིར་ཞེས་འཛེར་བར་བྱེད། །ལྟ་བའི་སྙིགས་མ་འདི་དག་ནི། །ལུང་དང་རིགས་པས་
དགག་པར་བྱ། །རྒྱ་ནག་དགེ་སློང་མ་དཔྱད་པར། །རང་དགར་རྟོག་པ་བཀག་པ་ལ། །སྒོམ་
གྱི་མཆོག་ཏུ་སྨྲ་བ་དང་། །འདི་ནི་རིགས་པས་དཔྱད་པའི་ཚེ། །མཐའ་བཞིའི་སྤྲོས་པ་མ་རྙེད་
པའི། །འཛིན་མེད་ལྟ་བར་སྨྲ་བ་གཉིས། །མཚུངས་ཞེས་སྨྲ་བ་སྟོང་པ་ཉིད། །ཟབ་མོ་སྤོང་
བའི་བདུད་ཚིག་ཡིན། །གཞན་ཡང་དཀོན་མཆོག་བརྩེགས་པ་ལས། །ཡོད་མེད་གཉིས་པོ་
མཐའ་རེ་རེ། །བྱས་ནས་དབུས་ནི་དབུ་མ་སྟེ། །དེ་ཡང་བསྟན་མེད་བརྗོད་མེད་པར། །
གསུངས་པ་དེ་ཡང་རྒྱ་ནག་གི །ལྟ་བ་ཉིད་དང་ཁྱད་མེད་འགྱུར། །དེ་བཞིན་ཏིང་འཛིན་རྒྱལ་
པོ་ལས། །ཡོད་མེད་གཙང་དང་མི་གཙང་སོགས། །མཐའ་གཉིས་ཡིན་ཕྱིར་དེ་སྤངས་ནས།།
དབུས་ལའང་མི་གནས་གསུངས་པ་དང་། །ཡུམ་ལས་སྟོང་དང་མི་སྟོང་སོགས། །གཉིས་ལ་
སྤྱོད་པ་ཐམས་ཅད་ནི། །མཚན་མར་སྤྱོད་པ་གསུངས་པ་དང༌། །ཡང་དག་སྦྱོར་བའི་རྒྱུད་
-103



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལས་ཀྱང་། །སྟོང་པ་བསྒོམ་པར་མི་བྱ་སྟེ། །སྟོང་མིན་བསྒོམ་པར་མི་བྱའོ། །སྟོང་པ་མི་སྲོང་
རྣལ་འབྱོར་པས། །སྟོང་མིན་ཡོངས་སུ་མི་སྤང་ངོ༌། །སྟོང་དང་མི་སྟོང་གཟུང་བ་ལ། །རྟོག་པ་
ཉུང་མིན་སྐྱེ་བར་འགྱུར། །ཞེས་གསུངས་པ་ཡང་རྒྱ་ནག་གི །ལྟ་བ་ཉིད་དང་ཁྱད་མེད་
འགྱུར། །མགོན་པོ་བྱམས་པས་རྒྱུད་བླ་མར། །འགོག་བདེན་ཡོད་དང་མེད་པ་དང་། །
གཉིས་དང་གཉིས་མིན་རྣམ་པ་བཞིར། །བརྟག་པར་མི་ནུས་གསུངས་པ་དང་། །དབུ་མ་རྩ་
བའི་བསྟན་བཅོས་ལས། །སྟོང་ངོ་ཞེས་ཀྱང་མི་བརྗོད་དེ། །མི་སྟོང་ཞེས་ཀྱང་མི་བྱ་ཞིང་། །
གཉིས་དང་གཉིས་མིན་མི་བྱ་སྟེ། །ཞེས་གསུངས་གཞན་ཡང་དེ་ཉིད་ལས། །བཅོམ་ལྡན་
བཞུགས་དང་མྱ་ངན་ལས། །འདས་པ་གཉིས་ལ་མཐའ་བཞི་ཡི། །སྤྲོས་པ་བཀག་པར་
མཛད་པ་དང༌། །རིགས་ལྡན་པདྨ་དཀར་པོ་དང་། །འཕགས་པ་ལྷ་ཡིས་འདི་སྐད་དུ། །ཡོད་
མིན་མེད་མིན་ཡོད་མེད་མིན། །གཉིས་ཀའི་བདག་ཉིད་ཀྱང་མིན་པ། །མཐའ་བཞི་ལས་
གྲོལ་དབུ་མ་པ། །མཁས་པ་རྣམས་ཀྱིས་དེ་ཁོ་ན། །ཞེས་གསུངས་པ་ཡང་རྒྱ་ནག་གི །ལྟ་བ་
ཉིད་དང་ཁྱད་མེད་འགྱུར། །དེ་ལ་ཡོད་མིན་མེད་མིན་དོན། །ཀུན་རྫོབ་དོན་དམ་ལ་
དགོངས་པས། །ངེད་ལ་གནོད་པ་མེད་ཅེས་ཟེར། །འོ་ན་སྣང་བའི་དངོས་པོ་ཀུན། །དོན་
དམ་ཡོད་དང་ཀུན་རྫོབ་ཏུ། །མེད་པ་གཉིས་ཀར་ཐལ་འགྱུར་ཏེ། །གཉིས་ཀ་མིན་པ་མིན་
པའི་ཕྱིར། །རྣམ་གསུམ་ཁས་བླངས་དྲན་པར་གྱིས། ཁ་ཅིག་ཡོད་མེད་ལ་སོགས་བཞི། །
བདེན་པར་མེད་པའི་དོན་ཡིན་ཟེར། །བཞི་པོ་ཆོས་ཅན་དུ་བཟུང་ནས། །བདེན་པ་བཀག་པ་
སྒྲུབ་ཆོས་སུ། །ཡབ་སྲས་གཞུང་ལས་མ་གསུངས་ཏེ། །ཐམས་ཅད་བཅོམ་ལྡན་གཤེགས་
བཞུགས་དང་། །གཉིས་མེད་ཡེ་ཤེས་ལ་སོགས་ལ། །བཞི་པོ་བཀག་པར་གསུངས་ཕྱིར་རོ།།
བདེན་པ་བཀག་པའི་མེད་དགག་ལ། །དབུ་མའི་ལྟ་བར་ཞེན་པ་ནི། །སྔར་བཤད་ཡིད་ཆེས་
ལུང་གིས་གནོད། །རྒྱུད་ལས་རྩ་བའི་ལྟུང་བར་གསུངས། །ཐེག་གསུམ་ལྟ་བ་ཁྱད་མེད་ན། །
-104



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
མི་ཕམ་མགོན་པོས་ཐེག་གསུམ་ལ། །བདག་མེད་རྟོགས་པ་རིམ་གསུམ་དང་། །ཐེག་ཆེན་
སྦྱོར་མཐོང་སྒོམ་པ་གསུམ། །དམན་པའི་སྦྱོར་མཐོང་སྒོམ་གསུམ་ལས། །ལྟ་བས་འཕགས་
ཚུལ་གསུང་དང་འགལ། །ཀླུ་སྒྲུབ་ཞབས་ཀྱིས་མཚན་མེད་ནི། །ཚང་བར་རྟོགས་དང་མ་ན
རྟོགས་པའི། ཁྱད་པར་གསུངས་ཤིང་ཟླ་བས་ཀྱང་། །འཁོར་གསུམ་མི་དམིགས་ཤེས་རབ་
དང༌། །བསམ་གྱིས་མི་ཁྱབ་ཆོས་ཉིད་སོགས། །ལྟ་བའི་ཁྱད་པར་གསུང་དང་འགལ། །
རིགས་པས་ཀྱང་ནི་གནོད་པ་སྟེ། །དམན་པའི་མཐོང་བའི་ལམ་ཉིད་ནས། །བདེ་གཤེགས
སྙིང་པོ་མཐོང་བར་འགྱུར། །འདོད་ན་ལས་ཉོན་ལས་བྱུང་བའི། །སྐྱེ་སོགས་རྣམས་ལས་
འདས་འགྱུར་ཞིང་། །ཉན་རང་སྙིང་པོ་ལྟ་བ་ལ། །མིག་དང་མི་ལྡན་གང་ཟག་ཏུ། །ཐོགས་
མེད་ཞབས་ཀྱིས་གསུངས་དང་འགལ། །བློ་ལ་མ་ལྟོས་ཡུལ་ངོས་ནས། །གྲུབ་པ་རང་རྒྱུད་
ཀུན་འགོག་ན། །བྷ་བྱས་ཕྱི་དོན་རང་ངོས་ནས། །གྲུབ་པར་ཁས་བླངས་སྨྲས་དང་འགལ། །
བཏགས་དོན་བཙལ་ཚེ་མ་རྙེད་དོན། །ཐ་སྙད་དོན་དམ་གང་དུ་འདོད། །ཐ་སྙད་ཡིན་ན་
འདོགས་བྱེད་ཀྱི། །མིང་ཡང་ཐ་སྙད་མེད་འགྱུར་ཏེ། །དེ་དག་ཕན་ཚུན་ལྟོས་གྲུབ་ཕྱིར། །དེ་
སྐད་དུ་ཡང་དབུ་མ་ལས། །བྱེད་པོ་ལས་ལ་བརྟེན་བྱས་ཤིང་། །ལས་ཀྱང་བྱེད་པོ་དེ་ཉིད་ལ།།
བརྟེན་ནས་འབྱུང་བར་མ་རྟོགས་པར། །འགྲུབ་པའི་རྒྱུ་ནི་མ་མཐོང་ངོ༌། །བྱེད་པ་པོ་དང་
ལས་དབང་གིས། །དངོས་པོ་ལྷག་མ་ཤེས་པར་བྱ། །ཞེས་གསུངས་དངོས་པོ་ལྷག་མ་ནི། །
བརྗོད་བྱ་རྗོད་བྱེད་ལ་སོགས་པ། །ལྟོས་གྲུབ་ཀུན་ལ་འཇུག་པར་གསུངས། །དམ་པའི་དོན་
དུ་མ་རྙེད་པ། །དེ་དོན་ཡིན་ན་ཆོས་ཐམས་ཅད། །དམ་པའི་དོན་དུ་མི་རྙེད་པར། །ཐལ་རང་
གཉིས་ཀ་མཐུན་པའི་ཕྱིར། །གཅིག་གི་ཁྱད་ཆོས་ཇི་ལྟར་འགྱུར། །བློ་ཡིས་གང་དུ་ཞེན་པའི་
ཡུལ། །རིགས་པས་དཔྱད་ནས་འགོག་པ་ནི། །ལོག་རྟོག་ཡིན་ན་སངས་རྒྱས་ནས། །བཟུང་
སྟེ་རྒྱ་བོད་མཁས་གྲུབ་ཀུན། །ལོག་རྟོག་དེ་དང་ལྡན་གྱུར་ཏེ། །དེ་དག་སྟོང་དང་མི་སྟོང་བ
-105



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སོགས། །གཉིས་འཛིན་ཞེན་ཡུལ་བཀག་ཕྱིར་རོ། །གཅིག་དང་དུ་བྲལ་གཏན་ཚིགས་ཀྱིས།།
རྟོག་བློས་ཞེན་ཡུལ་བདེན་གྲུབ་པ། །འགོག་ན་ཁྱོད་ཀྱི་དམ་བཅའ་ཉམས། །མི་འགོག་ན་ནི་
བདེན་འཛིན་གྱི། །ལོག་རྟོག་གང་གིས་ཁེགས་པར་འགྱུར། །ཅི་སྲིད་རྟོག་བློས་ཡུལ་གྱི་ནི།།
གནས་ལུགས་དཔྱོད་པར་བྱེད་པའི་ཚེ། །སྔ་ཕྱི་གནོད་བཅས་ཐུག་མེད་གཉིས། །འདོད་ཐོག་
ཡིན་ན་གང་གིས་གནོད། །འདི་ལ་གནོད་བྱེད་གང་བརྗོད་པ། །དབུ་མ་རྩ་བའི་བསྟན་
བཅོས་ལས། །བདག་གོ་ཞེས་ཀྱང་བཏགས་འགྱུར་ཞིང་། །བདག་མེད་ཅེས་ཀྱང་བསྟན་
པར་འགྱུར། །སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་མེད་ཅེས་ཀྱང་
བསྟན། །ཅེས་གསུངས་གཞན་ཡང་དེ་ཉིད་ལས། །ཐམས་ཅད་ཡང་དག་ཡང་དག་མིན། །
ཡང་དག་ཡང་དག་མ་ཡིན་ཉིད། །ཡང་དག་མིན་མིན་ཡང་དག་མིན། །འདི་ནི་སངས་རྒྱས་
རྗེས་བསྟན་པའོ། །ཞེས་གསུངས་པ་ལ་ཅིས་མི་གནོད། །འོན་ཀྱང་འཕགས་པའི་མཉམ་
གཞག་ངོར། །སྤྲོས་པ་ཐམས་ཅད་ཉེར་ཞིའི་ཚེ། །གཉིས་པོའི་སྐྱོན་ཡོད་མ་ཡིན་ཏེ། །སྔ་མས་
ཞེན་པ་མེད་ཕྱིར་རོ། །རིགས་པས་གནས་ལུགས་དཔྱད་པའི་ཚེ། །དགག་པ་གཉིས་ཀྱིས་
རྣལ་མ་ནི། །གོ་བ་མགོན་པོ་ཀླུ་སྒྲུབ་ཀྱིས། །ཡང་དག་ཇི་བཞིན་ཡོངས་ཤེས་པས། །མེད་
དང་ཡོད་པར་མི་འདོད་པ། །དེ་ཕྱིར་མེད་པ་པར་འགྱུར་ན། །ཅི་ཕྱིར་ཡོད་པ་པར་མི་འགྱུར།།
གལ་ཏེ་ཡོད་པ་སུན་ཕྱུང་བས། །དོན་གྱིས་འདི་ནི་མེད་པར་བསླན། །དེ་བཞིན་མེད་པ་སུན་
ཕྱུང་བས། །ཡོད་པར་ཅི་ཡི་ཕྱིར་མི་བསླན། །ཞེས་གསུངས་པ་དང་ཅིས་མི་འགལ། །དབུ་
མའི་ཐ་སྙད་མི་རུང་སྟེ། །རྟག་མཐའ་བཀག་ཚེ་ཆད་མཐའ་སོགས། །མཐའ་གཉིས་གང་
རུང་བཀག་པའི་ཚེ། །ཅིག་ཤོས་དེར་ནི་འགྱུར་ཕྱིར་རོ། ཁ་ཅིག་ཐ་སྙད་ཚེ་ན་ཡང་། །ཡོད་
མིན་མེད་མིན་ལ་སོགས་པ། །མཐའ་བཞིའི་སྤྲོས་བྲལ་སྨྲ་བར་བྱེད། །འདི་ནི་མདོ་ལས་སྟོན་
པ་ཡི། །འཇིག་རྟེན་ང་དང་རྩོད་བྱེད་ཀྱི། །ང་ནི་འཇིག་རྟེན་མི་རྩོད་དེ། །འཇིག་རྟེན་ཡོད་
-106



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
མེད་གང་སྨྲ་བ། །ང་ཡང་སྨྲ་ཞེས་གསུངས་དང་འགལ། །འདི་ལ་དགོངས་ནས་ཟླ་བས་
ཀྱང་། །ཐ་སྙད་འཇོག་ཚེ་ཡོད་མེད་སོགས། །འགོག་ན་འཇིག་རྟེན་གྱིས་གནོད་པས། །ཡོད་
མེད་སོ་སོར་སྨོས་ཞེས་གསུངས། །རིགས་པས་ཀྱང་ནི་གནོད་པ་སྟེ། །ཀུན་རྫོབ་ཐམས་ཅད་
མཐའ་བཞི་ཡི། །སྤྲོས་པ་ཉིད་ལས་མ་འདས་ཕྱིར། །ཀུན་རྫོབ་རྣམ་གཞག་མི་རུང་འགྱུར། །
མྱོང་བ་དང་འགལ་བཤད་པར་བྱ། །ཟས་གོས་མེ་ཆུ་ལ་སོགས་པ། །ཡོད་མེད་དྲིས་ཚེ་དབུ་
མ་པས། །ཡོད་མིན་མེད་མིན་སྨྲ་བྱེད་ན། །སྐབས་ཀྱི་དོན་ཡང་མི་འགྲུབ་ཅིང་། །གཞན་ལ་
ཀླན་ཀར་འགྱུར་བ་མཐོང་། །ཀུན་རྫོབ་ལ་ཡང་སྐལ་དོན་དང་། །རྒྱུ་ཡི་དུས་ན་འབྲས་བུ་
སོགས། །ཡོད་མིན་མེད་མིན་དགོས་པའང་ཡོད། །ལྷག་མ་སྣང་རུང་ཆོས་རྣམས་ལ། །ཡོད་
མེད་ཡིན་མིན་ལ་སོགས་པ། །སོ་སོར་སྨྲ་བ་དབུ་མའི་ལུགས། །ལ་ལ་བདག་དང་གང་ཟག་
གཉིས། །རྣམ་གྲངས་ཡིན་སྨྲ་མུ་སྟེགས་གཞུང་། །ཡིན་ཕྱིར་ཐ་སྙད་དུ་ཡང་བདག །མེད་
ཕྱིར་གང་ཟག་ཡོད་པར་འདོད། །སྒྲུབ་བྱེད་བདག་མེད་རྟོགས་པའི་བློས། །ཡུལ་གྱི་གནས་
ཚུལ་རྟོགས་ཕྱིར་དང༌། །བདག་འཛིན་ཡུལ་གྱི་གནས་ཚུལ་ལ། །མ་ཞུགས་ཕྱིར་ཞེས་སྨྲ་བ་
ཐོས། །འོ་ན་ཡུམ་གྱི་མདོ་རྣམས་དང་། །ཀླུ་སྒྲུབ་ཡབ་སྲས་གཞུང་ལུགས་རྣམས། །མུ་སྟེགས་
གཞུང་ལུགས་སུ་འགྱུར་ཏེ། །དེ་དག་རྣམ་གྲངས་གསུངས་ཕྱིར་རོ། །དེ་ཡང་མདོ་ལས་
བདག་དང་ནི། །སེམས་ཅན་སྲོག་དང་གང་ཟག་དང་། །གསོ་བ་སྐྱེས་བུ་ཤེད་བདག་དང་། །
ཤེད་སྐྱེས་བྱེད་པོ་ཚོར་པོ་དང་། །ཤེས་པ་པོ་དང་མཐོང་པོ་སྟེ། །བྱེད་པའི་སྐྱེས་བུ་བཅུ་གཉིས་
གསུངས། །དེ་དོན་འཕགས་པ་ཀླུ་སྒྲུབ་ཀྱིས། །ཇི་སྲིད་ཕུང་པོར་འཛིན་ཡོད་པ། །དེ་སྲིད་
ངར་འཛིན་ཡོད་ཅེས་པའི། །ངར་འཛིན་དམིགས་ཡུལ་ང་ཙམ་ལ། །བྱེད་པའི་སྐྱེས་བུ་བཅུ་
གཉིས་ཀྱི། །མིང་གི་རྣམ་གྲངས་བཏགས་པར་བཞེད། །དེ་ཉིད་ཕུང་པོ་རྣམས་ལ་ནི། །རྣམ་
པ་ལྔའམ་རྣམ་བདུན་གྱིས། །བཙལ་བའི་ཚེ་ན་མི་རྙེད་ཀྱང་། །མ་དཔྱད་འཇིག་རྟེན་གྲགས་
-107



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པའི་ངོར། །རང་གིས་ཉེ་བར་བླང་བྱ་དང་། །ཆ་ཤས་དང་ནི་ཡན་ལག་ལ། །བརྟེན་ནས་
ལེན་པ་པོ་དང་ནི། །ཆ་ཤས་ཅན་དང་ཡན་ལག་ཅན། །འཇོག་པ་ཤིང་རྟའི་དཔེ་དང་ནི། །
སྦྱར་བར་དཔལ་ལྡན་ཟླ་བས་གསུངས། །རྩོད་ཚེ་འདི་ལ་མ་བསྙོན་ཅིག །འཆད་ཚེ་སློབ་མ་།
མ་བསླུ་ཞིག །སྒྲུབ་བྱེད་ཀྱང་ནི་ལྟར་སྣང་སྟེ། །སྐྱེ་མེད་མཚན་མེད་སྤྲོས་མེད་རྣམས། །
རྟོགས་པའི་བློ་ལ་མཚུངས་པ་སྟེ། །སྐྱེ་སོགས་ཐ་སྙད་དུ་ཡོད་ཕྱིར། །གཞན་ལ་སྐྱོན་བརྗོད་
ཚེ་ན་བདག །དོན་དམ་མེད་མཐོང་གྲོལ་འགྱུར་ན། །མོ་གཤམ་བུ་མེད་མཐོང་བས་ཀྱང་། །
གྲོལ་བར་འགྱུར་ཞེས་སུན་འབྱིན་སྨྲ། །སུན་འབྱིན་འདི་ནི་ཀླུ་སྒྲུབ་ཀྱིས། །བདག་ཡོད་བདག་
གི་ཡོད་ཅེས་པ། །འདི་ནི་དམ་པའི་དོན་དུ་ལོག །གང་ཕྱིར་ཡང་དག་ཇི་ལྟ་བ། །ཡོངས་སུ་
ཤེས་པས་གཉིས་མི་འབྱུང་། །ཞེས་གསུངས་པ་ལ་བརྗོད་པར་སྣང་། །རགས་པའི་རྣམ་
གཞག་འདི་འདྲ་ལའང་། །འཁྲུལ་ན་ཕྲ་མོ་ཇི་ལྟར་འགྱུར། །རང་ལུགས་ཐ་སྙད་བདག་མེད་
དང༌། །ཕུང་སོགས་དོན་དམ་མེད་པ་ལའང་། །ཐལ་བ་དེ་ནི་མཚུངས་འགྱུར་ཏེ། །རིགས་
པའི་རྣམ་གཞག་ཤེས་ན་དཔྱོད། །གཞུང་ལུགས་རྣམ་གཞག་དོར་ནས་ནི། །ཕལ་པའི་ངག་
ཙམ་ལ་བརྟེན་ནས། །གྲུབ་མཐའི་རྣམ་གཞག་འཇོག་བྱེད་པ། །མཁས་པས་མཐོང་ན་བཞད་
གད་གནས། །ཆོས་དང་གང་ཟག་ཚིག་ཟུར་ལ། །སྦྱར་བའི་བདག་དང་ཆོས་ཐམས་ཅད། །
བདག་མེད་ཅེས་པའི་བདག་གི་དོན། །སངས་རྒྱས་བསྐྱངས་དང་ཟླ་བ་ཡིས། །ངོ་བོས་གྲུབ་
པ་ལ་བཤད་ནས། །ཐ་སྙད་དུ་ཡང་མེད་པར་བཞེད། །དེ་དང་བྱེད་པའི་སྐྱེས་བུ་ལ། །བདག་
ཅེས་བརྗོད་པར་སོ་སོར་སྨོས། །ལ་ལ་གང་ཟག་བདག་འགོག་པའི། །རིགས་པའི་གཙོ་བོ་
གང་ཟག་ཉིད། །ཕུང་པོ་ལྔ་ལ་རྣམ་བདུན་གྱིས། །བཙལ་ཚེ་མ་རྙེད་པ་ཡིན་པས། །གང་
ཟག་དང་ནི་གང་ཟག་བདག །ཁྱད་པར་མེད་ཕྱིར་གཉིས་ཀ་ཡང་། །ཐ་སྙད་དུ་ཡོད་དོན་
དམ་དུ། །མེད་པ་དབུ་མའི་ལུགས་ཞེས་སྨྲ། །གཉིས་པོ་ཁྱད་མེད་མུ་སྟེགས་དང་། །མང་
-108



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
བཀུར་ལུགས་ཡིན་གཞན་ལ་མེད། །གཞན་དུ་ཆོས་ཀྱང་ཆོས་བདག་ཏུ། །འགྱུར་ཏེ་བཙལ་
ཚུལ་མཚུངས་ཕྱིར་རོ། །འདོད་ན་འཕགས་པའི་རྗེས་ཐོབ་ཀྱིས། །ཆོས་ཀྱི་བདག་མེད་
རྟོགས་པའི་ཚེ། །ཆོས་ཙམ་མེད་པ་རྟོགས་པར་འགྱུར། །སྒྲུབ་བྱེད་བློ་གྲོས་རྩིང་བ་ཡི། །
འབྲས་རྟགས་ཉིད་དུ་ཤེས་བྱ་སྟེ། །དེ་དོན་གང་ཟག་རྣམ་བདུན་གྱིས། །བཙལ་ཚེ་རྙེད་ན་
གང་ཟག་གི །བདག་ཏུ་འགྱུར་བའི་དོན་ཡིན་ཕྱིར། ཁ་ཅིག་དབུ་མའི་ལྟ་བ་ཡིས། །གདུལ་
བྱའི་སེམས་རྒྱུད་འཁྲིད་པའི་ཚེ། །ཐོག་མར་ང་ཞེས་བརྗོད་པ་ཡི། །རྗེས་འབྲང་རྟོག་པའི་
ཕྲེང་བ་ཉིད། །གོམས་པས་ངར་འཛིན་ལྷན་སྐྱེས་ཀྱི། །ཞེན་ཡུལ་ང་ཉིད་རྙེད་པའི་རྟགས། །
མཚན་མ་ཅི་རིགས་འབྱུང་བར་འདོད། །དེར་རྗེས་ང་མེད་ཅེས་བརྗོད་པའི། །རྗེས་འབྲང་
རྟོག་པ་གོམས་པ་ལས། །མེད་དགག་བློ་ལ་ཤར་བ་ཉིད། །གནས་ལུག་མཐར་ཐུག་རྟོགས་
པ་ཡི། །ལྷག་མཐོང་ཡིན་ཞེས་སྒྲོག་པར་བྱེད། །བདག་ལྟའི་ཞེན་ཡུལ་གོམས་པ་ཡི། །སྒོམ་
པ་མུ་སྟེགས་ལུགས་ཡིན་གྱི། ཁ་ཆེ་བྱེ་བྲག་སྨྲ་བ་ནས། །དབུ་མའི་བར་ལ་ལུགས་འདི་མེད།།
འདི་ཉིད་མགོན་པོ་བྱམས་པ་ཡིས། །བདག་ཏུ་ལྟ་བ་བསྐྱེད་མི་དགོས། །གོམས་པ་ཐོག་མ་
མེད་དུས་ཅན། །ཞེས་གསུངས་པ་ཡིས་འདི་བཀག་ཟིན། །ང་མེད་ཅེས་ནི་བརྗོད་པ་ཡི། །
རྗེས་འབྲང་རྟོག་པ་གོམས་ཙམ་གྱིས། །དབུ་མའི་ལྟ་བ་རྟོགས་ན་ནི། །དབུ་མའི་གཞུང་
ལུགས་རྒྱ་མཚོ་ལས། །གསུངས་པའི་རིགས་པའི་རྣམ་གཞག་ལ། །ཐོས་བསམ་དོན་མེད་
ཉིད་འགྱུར་ཏེ། །སྒོམ་པའི་ཚུལ་འདི་བླུན་པོ་དང་། །མཁས་པ་གཉིས་ལ་ཁྱད་མེད་ཕྱིར། །
འདི་འདྲ་ལྷག་མཐོང་ཡིན་ན་ནི། །འདི་དང་ཞི་གནས་ཟུང་འབྲེལ་དུ། །སྒོམ་པ་མི་སྲིད་ཉིད་
འགྱུར་ཏེ། །བརྗོད་པའི་རྗེས་འབྲང་ཉིད་མིན་ཕྱིར། །ཀྱེ་མ་སྙིགས་མའི་དུས་འདི་མཚར། །
འདི་འདྲ་བླུན་པོས་འཛིན་སྲིད་ནའང་། །དབུ་མའི་གཞུང་ལ་སྦྱངས་པས་ཀྱང་། །འདི་ལ་
ཡིད་ཆེས་ཅི་ཞིག་ཡིན། །མདོར་ན་ཐེག་ཆེན་ལྟ་སྤྱོད་གཉིས། །མ་འཁྲུལ་ཉམས་སུ་ལེན་
-109



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འདོད་ན། །མཐའ་བཞིས་དབེན་པའི་སྟོང་པ་ཉིད། །སྙིང་རྗེའི་སྙིང་པོ་ཅན་ཡིན་ནོ། །བྱང་
ཆུབ་སེམས་དཔའི་སྡོམ་པའི་སྐབས་ཏེ་གསུམ་པའོ།། །།
༈ རིག་འཛིན་སྡོམ་པ་དབང་བསྐུར་ལས། །ཐོག་མར་ཐོབ་པ་སྨིན་བྱེད་དང༌།།
དེ་ཉིད་བསྲུང་ཞིང་སྤེལ་བ་ལ། །གྲོལ་བྱེད་ཅེས་ནི་རྒྱུད་ལས་གསུངས། །སྨིན་བྱེད་རྒྱུད་སྡེ
བཞི་པོ་ལ། །དབང་གི་དངོས་གཞིའི་རིམ་པ་བཞི། །ཡེ་ཤེས་ཐིག་ལེར་གསུངས་པའི་ཕྱིར། །
སྡོམ་པའི་ཐོབ་ཚུལ་རྣམ་བཞིར་ངེས། ཁ་ཅིག་རྒྱུད་སྡེ་མཐའ་དག་ལ། །རང་བཟོའི་ཆོག་
ཁྲིགས་སྦྱར་ནས་ནི། །བཀའ་ལུང་ཡོད་པའི་སྒྲུབ་བྱེད་དུ། །རྣལ་འབྱོར་ཆེན་པོའི་དབང་
བསྐུར་ཅིག །ཐོབ་པས་དཀྱིལ་འཁོར་ཀུན་གྱི་དབང་། །ཐོབ་པར་འགྱུར་ཏེ་བདེ་མཆོག་
ལས། །རྒྱུད་འདི་རུ་ནི་དབང་བསྐུར་གང་། །རྒྱུད་རྣམས་ཀུན་གྱི་སྒྲུབ་པོར་འགྱུར། །ཞེས་
གསུངས་རིག་པའི་དབང་ལྔ་ཡི། །ངོ་སྤྲོད་ཚེ་ན་བྱ་སྤྱོད་གཉིས། །འཆད་དང་རྣལ་འབྱོར་
རྒྱུད་ཉན་པར། །དབང་བར་གསུངས་པའི་ཕྱིར་ཞེས་ཟེར། །འདི་ནི་ཕག་མོ་མངོན་འབྱུང་
དང༌། །མི་གཡོ་བླ་མེད་རྒྱུད་དག་ལས། །དཀྱིལ་འཁོར་དུ་ནི་མ་ཞུགས་ལ། །རྒྱུད་འདི་
།
བསྟན་པར་མི་བྱ་སྟེ། །དཀྱིལ་འཁོར་གཞན་དུ་ཞུགས་པ་ལའང་། །རྒྱུད་འདི་བསྟན་པར་མི་
བྱའོ། །ཞེས་གསུངས་པ་དང་འགལ་བའི་ཕྱིར། །བཞི་མདོའི་རྩྭ་བཞིན་དོར་བར་བྱ། །དབང་
བསྐུར་གཅིག་གིས་དབང་བསྐུར་ཀུན། །ཐོབ་ན་སྟོན་པས་རྒྱུད་སྡེ་ལས། །དབང་ཆོག་
གཅིག་ཉིད་ཀྱིས་མ་གསུངས། །དཔེར་ན་འདུལ་བའི་ལས་ཆོག་བཞིན། །རྒྱུད་ལས་སྤྲོ་བ་
བསྐྱེད་ཕྱིར་དུ། །ཕན་ཡོན་གསུངས་པའི་གནས་སྐབས་དང་། །འཇིགས་པ་བསྐྱེད་ཕྱིར་ལ་
དོར་གྱིས། །ཚིག་རྣམས་ཇི་བཞིན་སྒྲ་ཡིན་ན། །ཀྱེ་རྡོ་རྗེ་ཡི་རྩ་རྒྱུད་ལས། །གལ་ཏེ་སངས་
རྒྱས་གསང་བའི་སྐད། །མི་གསུངས་ན་ཡང་འགྲོངས་པར་འགྱུར། །ཞེས་པའང་ཇི་བཞིན་སྒྲ་
རུ་འགྱུར། །གོང་མའི་དབང་བསྐུར་ནང་དུ་ནི། །འོག་མའི་དབང་དང་ནུས་མཉམ་པ། །
-110



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
འདུས་ཕྱིར་གོང་མའི་དབང་ཐོབ་ན། །འོག་མ་འཆད་དང་ཉན་པར་གསུངས། །དེ་ཙམ་གྱིས་འ
ནི་འོག་མའི་དབང་། །ཐོབ་པར་འགྱུར་ན་ཐེག་ཆེན་གྱི། །མཐོང་ལམ་ཐོབ་ཚེ་ཉན་ཐོས་དང་།།
རང་རྒྱལ་མི་སློབ་ལམ་ཐོབ་འགྱུར། །སླར་ཡང་དམ་བཅའ་སྒྲུབ་ཕྱིར་དུ། ཁོ་བོས་བདག་
འཇུག་བླངས་པའི་ཚེ། །དཀྱིལ་འཁོར་གཙོ་བོ་རྡོར་སེམས་ལས། །ཐོབ་པས་ཁོ་བོ་གཅིག་
བརྒྱུད་ཡིན། ཁོ་བོ་ལས་ནི་བླངས་པ་རྣམས། །གཉིས་བརྒྱུད་ལ་སོགས་ཡིན་ཞེས་སྨྲ། །འདི་
དང་སྒྲུབ་བྱེད་གོང་མ་གཉིས། །གཅིག་གིས་གྲུབ་ན་ཅིག་ཤོས་ནི། །དོན་མེད་ཉིད་དུ་འགྱུར
བ་སྟེ། །བདག་འཇུག་བླངས་པས་ཀུན་གྱི་དབང་། །མ་ཆད་པར་ནི་སྒྲུབ་དགོས་ན། །གཅིག་
གིས་ཀུན་ཐོབ་དོན་མེད་འགྱུར། །སློབ་མའི་བརྒྱུད་པ་གཞན་དག་ཀྱང་། །གཉིས་བརྒྱུད་
སོགས་ཀྱིས་ཅི་ཞིག་བྱ། །རང་ཉིད་བདག་འཇུག་བླངས་ནས་ནི། །གཅིག་བརྒྱུད་འབའ་
ཞིག་ཅིས་མི་བྱེད། །འཕགས་ཡུལ་གྲུབ་པའི་དབང་ཕྱུག་རྣམས། །སེམས་ཅན་ཡིན་ཕྱིར་
འཁྲུལ་པ་སྲིད། །དེས་ན་མ་འཁྲུལ་ཆོ་ག་ནི། ཁོ་བོས་རྒྱུད་ལས་འདོན་ཞེས་ཟེར། །འཕགས་
ལ་སྐུར་འདེབས་འདི་འདྲའི་ཚིག །ཐོས་པར་གྱུར་ནའང་རྣ་བ་དགབ། །འོ་ན་ཁྱོད་ཀྱང་
སེམས་ཅན་ཕྱིར། །ཅི་སྨྲས་ཚད་མར་སུ་ཡིས་བཟུང་། །ཟག་མེད་བློ་མངའི་བསྟན་བཅོས་
རྣམས། །དྲང་སྲོང་བཀའ་བཞིན་སྤྱི་བོར་ནི། །བླང་བྱ་ཡིན་པར་བྱམས་པས་གསུངས། །ཀུ་
ཀུ་རི་པ་ཀུན་སྙིང་སོགས། །རྒྱལ་བའི་བསྟན་པ་འཛིན་པ་ལ། །འཁྲུལ་པ་མེད་པར་སངས་
རྒྱས་གསུངས། །དེ་དག་འཁྲུལ་ལོ་ཞེས་བརྗོད་པ། །རྫོགས་སངས་རྒྱས་ལའང་བརྒལ་བར་
སྣང་། །དེས་ན་བདག་ཉིད་ལེགས་འདོད་རྣམས། །རྡོ་རྗེ་འཆང་ནས་འཕགས་ཡུལ་གྱི། །
གྲུབ་ཆེན་རྣམས་ལས་རིམ་བརྒྱུད་ཅིང་། །ལོ་པཎ་ཁྱད་པར་ཅན་གྱིས་བསྒྱུར། །དེ་ནས་རྩ་
བའི་བླ་མའི་བར། །བརྒྱུད་པ་མ་ཉམས་དབང་བསྐུར་ཞུས། །དབང་དང་དམ་ཚིག་ལ་གནས་
པ། །རྡོ་རྗེ་ཐེག་པའི་བསྟན་པ་ཡིན། །དེང་སང་སྔགས་པར་རློམ་པ་འགལ། །དབང་གིས་མ་
-111
༔



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
︽ པ
ཆེས་སྨིན་སྐྱེ་བོ་ལ། །རྣལ་འབྱོར་ཆེན་པོའི་གསང་སྤྱོད་ཀུན། །འཛེམ་བག་མེད་པར་གསང་སྒྲོག་
བྱེད། །འདི་ནི་དམ་པ་དང་པོ་དང་། །རྡོ་རྗེ་གུར་དང་དགྲ་ནག་དང་། །རྩ་བའི་ལྟུང་བའི་
གཞུང་རྣམས་ལས། །རྩ་བའི་ལྟུང་བ་ཉིད་དུ་གསུངས། །རྩ་ལྟུང་དོན་ཡང་མ་བསྲུང་ན། །
ཉེས་པ་ཀུན་གྱི་རྩ་བ་དང་། །བསྲུང་ན་དངོས་གྲུབ་རྩ་བར་ནི། །གསུངས་ཕྱིར་ལེགས་འདོད་
བག་ཡོད་མཛོད། ཁ་ཅིག་སྔགས་ཀྱི་སྡོམ་ལྡན་ཀུན། །རྡོ་རྗེ་སྤུན་དུ་བྱས་ན་ནི། །ཧ་ཅང་རྒྱ་
ས་སྐྱོན་ཡོད་ཕྱིར། །བླ་མ་གཅིག་དང་དཀྱིལ་འཁོར་ནི། །གཅིག་ལས་དུས་གཅིག་དབང་
ཐོབ་པ། །རྡོ་རྗེའི་སྤུན་ཡིན་གཞན་དུ་ན། །མངལ་གྱི་སྒོ་ནི་མི་གཅིག་ཕྱིར། །སྤྱན་གྱི་དོན་མི་
གནས་ཞེས་ཟེར། །འོ་ན་བསླབ་གསུམ་ལྡན་པ་ཀུན། །ཚངས་པ་མཚུངས་སྤྱོད་མིན་འགྱུར་
ཏེ། །ཧ་ཅང་རྒྱ་ཆེས་སྐྱོན་ཡོད་ཕྱིར། །འདོད་ན་རྣམ་བཤད་རིགས་པ་ལས། །ཚངས་པ་མྱ་
ངན་འདས་ཡིན་ཏེ། །དེ་ཡི་ཆེད་དུ་སྤྱོད་པ་ནི། །བསླབ་གསུམ་ཡིན་ཏེ་དེ་ལྡན་ཀུན། །ཚངས་
པ་མཚུངས་སྤྱོད་གསུང་དང་འགལ། །ཡུལ་ཆེན་སུམ་ཅུ་རྩ་གཉིས་སུ། །སྤྱོད་པའི་ཚེ་ན་བརྡ་
དང་ནི། །བརྡ་ཡི་ལན་ཤེས་གང་ཟག་ཀུན། །རྡོ་རྗེ་སྤུན་དང་སྲིང་མོ་ནི། །མ་ཡིན་འགྱུར་ཏེ་
དེ་དག་ལ། །སྔར་གྱི་མཚན་ཉིད་མ་ཚང་ཕྱིར། །འདོད་ན་བདེ་མཆོག་ཀྱེ་རྡོར་གྱི། །རྩ་བའི་
རྒྱུད་དང་ཁ་སྦྱོར་ལས། །གང་གིས་སྤུན་དང་སྲིང་མོར་ཡང་། །ཐེ་ཚོམ་མེད་པར་ཤེས་པར་
བྱ། །ཞེས་གསུངས་པ་དང་འགལ་བའི་ཕྱིར། །གཞན་གྱི་ཉམས་རྐྱེན་མ་བྱེད་ཅིག །མངལ་
སྒོ་གཅིག་དང་མི་གཅིག་དོན། །དྲིས་ན་རང་བཟོ་མ་ཡིན་པར། །ལུང་དང་མཐུན་པ་ཁྱོད་ལ་
མེད། །འཇིག་རྟེན་ཐ་སྙད་དང་འགལ་ཏེ། །འཁོར་ལོས་སྒྱུར་བ་གཅིག་ཉིད་ཀྱི། །བཙུན་
མོ་ལྔ་བརྒྱའི་སྲས་རྣམས་ཀུན། །རིགས་ཀྱི་སྤུན་ཡང་མ་ཡིན་པར། །འགྱུར་ཏེ་མངལ་སྒོ་མི་
གཅིག་ཕྱིར། ཁ་ཅིག་ཐེག་པ་གསུམ་ཆར་གྱི། །ཚོགས་ལམ་ཆེན་པོ་ཡན་ཆད་ནི། །སྔགས་
ལམ་ཁོ་ནས་ཐོབ་པར་འདོད། །སྒྲུབ་བྱེད་ཆོས་རྒྱུན་ཏིང་འཛིན་ལ། །བརྟེན་ནས་སངས་
-112



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
རྒྱས་ཞིང་བགྲོད་ཚེ། །ལམ་གྱི་ཟབ་ཤོས་གདུལ་བྱས་ཀྱང་། །ཉན་འདོད་ཡོད་ཅིང་སངས་།
རྒྱས་ལ། །དེ་སྟོན་མཁྱེན་བརྩེ་མངའ་ཕྱིར་དང་། །ཀུན་རིག་ཁྱམས་ལ་བཀོད་པ་ཡི། །ཉན་
རང་རྣམས་ཀྱང་སྔགས་ལམ་གྱིས། །ཐོབ་པའི་ཉན་རང་མཚན་ཉིད་པ། །ཡིན་པའི་ཕྱིར་
ཞེས་སྨྲ་བར་བྱེད། །འདི་ནི་མདོ་རྒྱུད་བསྟན་བཅོས་དང་། །རིགས་པ་ཀུན་དང་འགལ་བ་སྟེ།།
མི་ཕམ་མགོན་པོས་ཐེག་ཆེན་གྱི། །ལམ་དུ་ཆོས་རྒྱུན་ཏིང་ངེ་འཛིན། །གསུངས་ཀྱི་དམན་
པའི་ལམ་དག་ལ། །ཆོས་རྒྱུན་ཏིང་འཛིན་ཐོབ་པ་ནི། །ཚད་ལྡན་གཞུང་ལས་གསུངས་པ་
མེད། །རིགས་པས་ཀྱང་ནི་གནོད་པ་སྟེ། །དམན་པའི་མཐོང་ལམ་སྔ་རོལ་དུ། །ཆོས་རྒྱུན་
ཏིང་ངེ་འཛིན་ཐོབ་ན། །བསམ་གཏན་དངོས་གཞི་ཐོབ་དགོས་པས། །དེ་ཡིས་འཕགས་ལམ་
ཐོབ་པའི་ཚེ། །རྒྱུན་ཞུགས་ཕྱིར་འོང་མི་སྲིད་དང་། །འབྲས་བུ་གསུམ་པ་ལ་གནས་པའི། །
ཆགས་བྲལ་སྔོན་སོང་ཁོ་ནར་འགྱུར། །གཞན་ཡང་འདུལ་བ་ལུང་དག་ལས། །ཉན་ཐོས་
སློབ་པ་ལྟ་ཞོག་གི །དགྲ་བཅོམ་ཐོབ་ཀྱང་རྫུ་འཕྲུལ་ནི། །མ་ཐོབ་མང་དུ་བསྟན་པ་དང༌། །
ཁྱོད་ཀྱི་གྲུབ་མཐའ་འདི་ཉིད་འགལ། །ལམ་གྱི་ཟབ་ཤོས་ཡིན་ཙམ་གྱིས། །གདུལ་བྱས་
ཉན་འདོད་ཡོད་པར་ནི། །མ་ངེས་གཞན་དུ་ཐེག་གསུམ་གྱི། །རིམ་པ་བསྟན་པ་དོན་མེད་
འགྱུར། །སངས་རྒྱས་དངོས་ཀྱིས་གདུལ་བྱ་ལ། །སྔགས་ལམ་སྟོན་པར་མ་ངེས་ཏེ། །
གདུལ་བྱའི་བློ་ཡི་རིམ་པ་དང༌། །འཚམས་པར་སྟོན་པས་གསུངས་ཕྱིར་རོ། །དེ་ཡང་ཀྱེ་རྡོར་
རྩ་རྒྱུད་ལས། །གདུལ་བྱ་བཀྲི་བའི་རིམ་པའི་ཚུལ། །སྡོམ་པ་རིམ་བཞིན་བླངས་ནས་ནི། །
གྲུབ་མཐའ་བཞི་དང་རྒྱུད་སྡེ་བཞིར། །རིམ་གྱིས་བསླབ་པའི་བཀྲི་ཚུལ་གསུངས། །ལང་
ཀར་གཤེགས་པའི་མདོ་ལས་ཀྱང་། །ཇི་ལྟར་ནད་པ་ནད་པ་ལ། །སྨན་པས་སྨན་རྣམས་
གཏོང་བ་ལྟར། །དེ་བཞིན་སངས་རྒྱས་སེམས་ཅན་ལ། །ཅི་ཙམ་བཟོད་པའི་ཆོས་སྟོན་ཏོ། །
ཞེས་གསུངས་མགོན་པོ་ཀླུ་སྒྲུབ་ཀྱིས། །བརྡ་སྤྲོད་པ་དག་ཇི་ལྟ་བུ། །ཡི་གེའི་ཕྱི་མོ་ཀློག་པ
-113



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འཇུག་ལྟར། །དེ་བཞིན་སངས་རྒྱས་གདུལ་བྱ་ལ། །ཅི་ཙམ་བཟོད་པའི་ཆོས་སྟོན་ཏོ། །ཞེས་
གསུངས་འཕགས་པ་ལྷ་ཡིས་ཀྱང་། །ཡོད་དང་མེད་དང་ཡོད་མེད་དང༌། །གཉིས་ཀ་མིན་
ཞེས་ཀྱང་བསྟན་ཏེ། །ནད་ཀྱི་དབང་གིས་ཐམས་ཅད་ཀྱང་། །སྨན་དུ་འགྱུར་བ་མ་ཡིན་ནམ།།
ཞེས་སོགས་གསུངས་པ་ཚད་མ་ཡིན། །ལམ་གྱི་མཐར་ཐུག་སྔགས་ལམ་ལས། །འབྲས་
བུའི་དམན་ཤོས་ཐོབ་བོ་ཞེས། །སྨྲ་བ་རྒྱུ་དང་འབྲས་བུ་ལ། །སྐུར་པ་འདེབས་པའི་སྨྲ་ངན་
ཡིན། །རྡོ་རྗེ་ཐེག་པའི་དཀྱིལ་འཁོར་གྱི། །ལྷ་ལ་ཉན་རང་མཚན་ཉིད་པ། །ཡོད་ན་སྔགས་
སྡོམ་ལྡན་པ་ཡིས། །ཉན་ཐོས་དག་ཏུ་རློམ་བྱེད་པའི། །ནང་དུ་ཞག་བདུན་གནས་པ་ལ། །།
ལྟུང་བ་འབྱུང་བའི་རྒྱུ་མཚན་ཅི། །ཀུན་རིག་ཁྱམས་ཀྱི་ཉན་རང་རྣམས། །ཐེག་དམན་རང་
རྒྱུད་པ་ཡིན་ན། །རིགས་ལྔའི་གདན་གྱི་སེང་གེ་སོགས། །དུད་འགྲོ་རང་རྒྱུད་པར་འགྱུར་
ཞིང་། །ཟླ་བ་ཉི་མ་ལ་སོགས་ཀྱང་། །ནམ་མཁའི་ཉི་ཟླ་སོགས་སུ་འགྱུར། །གྲུབ་མཐའ་གྱི་
ན་སྨྲ་བ་པོ། །འདིས་ནི་དབང་བསྐུར་དུས་སུ་ཡང་། །རྒྱུན་བཤགས་སྡོམ་བཟུང་སྔོན་རོལ་
དུ། །བྱང་ཆུབ་གསུམ་པོ་གང་འདོད་ལ། །དམིགས་ནས་རྗེས་ཟློས་གྱིས་ཞེས་ཟེར། །སྡོམ་
པ་བསྒྲག་ཚེ་རྩེ་མོ་ལས། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་
མིན། །འཁོར་བ་དག་ཀྱང་ཡོངས་མི་སྤོང་། །ཞེས་པ་བསྒྲགས་ནས་བཟུང་བའི་ཚེ། །ཐེག་པ་
དམན་ལ་འདོད་པ་སོགས། །འགལ་ཟླ་གསུམ་པོ་བཟུང་བ་འགལ། །ཀུན་སློང་ཐེག་དམན་
སེམས་བསྐྱེད་ཀྱིས། །བླངས་ནས་བྱང་ཆུབ་སེམས་བླ་མེད། །དམ་པ་བདག་གིས་བཟུང་
བར་བགྱི། །ཞེས་སྨྲ་འདི་ནི་ཅི་ཞིག་ཡིན། །ཉན་ཐོས་ས་རུ་སེམས་བསྐྱེད་ན། །ཐེག་ཆེན་
སྨོན་སེམས་སྤོང་དགོས་ཤིང་། །སྨོན་སེམས་སྤངས་ན་རྩ་ལྟུང་དུ། །འགྱུར་བར་རྒྱུད་སྡེ་བཞི་
ཆར་མཐུན། །གཞན་ཡང་རྒྱུད་སྡེ་ཕལ་ཆེར་དང་། །གྲུབ་པའི་དབང་ཕྱུག་གཞུང་བཟང་
རྣམས། །འདི་ལ་གཅིག་ཏུ་གནོད་པ་སྟེ། །གཞུང་ལུགས་མཐོང་ཚེ་གསལ་བར་འགྱུར། ཁ་
-114



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ཅིག་བྱ་རྒྱུད་སྐྱེད་ཆོག་ལ། །བདག་བསྐྱེད་སྤྱོད་རྒྱུད་གཞུང་འགྲེལ་གྱི། །ལུང་གིས་བསྒྲུབ་
ཅིང་རིགས་པ་ཡང་། །བལྟས་པའི་བདེ་བ་ལམ་བྱེད་དང་། །རྣམ་སྣང་མངོན་བྱང་གཞི་
གཉིས་པོ། །བདག་མདུན་གཉིས་ལ་བཤད་རུང་ན། །བསམ་གཏན་ཕྱི་མའི་གཞི་གཉིས་
ཀྱང་། །བདག་མདུན་གཉིས་སུ་རུང་བར་མཚུངས། །བདག་བསྐྱེད་མེད་པར་བཤད་པ་ནི།།
བྱ་རྒྱུད་ཕལ་ལ་དགོངས་པའམ། །སྲོག་རྩོལ་ལ་སོགས་བསམ་གཏན་གྱི། །ཡན་ལག་
བསྒོམ་པར་མི་ནུས་པའི། །གདུལ་བྱ་རྣམས་ལ་དགོངས་ཞེས་ཟེར། །སྤྱོད་རྒྱུད་ལུང་གིས་བྱ་
རྒྱུད་ལ། །བདག་བསྐྱེད་འགྲུབ་ན་བླ་མེད་ཀྱི། །ལུང་གིས་བསྐྱེད་རྫོགས་ཅིས་མི་འགྲུབ།
བྱ་སྤྱོད་གཉིས་ཀྱི་སྐྱེད་ཆོག་ལ། །བདག་བསྐྱེད་ཡོད་པར་ཁྱད་མེད་ན། །ཉམས་ལེན་ཁྱད་
པར་གང་གིས་འབྱེད། །རྒྱུད་སྡེ་གོང་མའི་ལུང་དང་འགལ། །བལྟས་པའི་བདེ་བ་ལམ་བྱེད་
ཀྱིས། །བདག་བསྐྱེད་ཡོད་པར་མི་འགྲུབ་སྟེ། །མདུན་བསྐྱེད་ཕོ་མོ་བལྟས་པ་ལ། །དམིགས་
པས་ལམ་བྱེད་དེ་འགྲུབ་ཕྱིར། །རྒྱུད་སྡེ་གཉིས་ཀྱི་གཞི་ཡི་དོན། །བདག་མདུན་གཉིས་སུ་མི་
མཚུངས་ཏེ། །རྣམ་སྣང་མངོན་པར་བྱང་ཆུབ་ལས། །ཡི་གེ་དང་ནི་ཡི་གེ་སྦྱར། །དེ་བཞིན་
གཞི་ལས་གཞིར་གྱུར་པ། །ཞེས་གསུངས་བསམ་གཏན་ཕྱི་མ་ལས། །སྒྲ་དང་སེམས་དང་
གཞི་ལ་གཞོལ། །ཞེས་པ་གཞི་ནི་གཅིག་གསུངས་ཕྱིར། །ཡི་གེ་གཉིས་དང་སྒྲ་སེམས་
གཉིས། །སྔོན་འགྲོའི་དོན་དུ་མཚུངས་པས་ན། །དངོས་གཞི་གཞི་གཉིས་གཅིག་གི་ནི། ཁྱད་
པར་ཡོད་པས་དེ་གཉིས་ཀྱི། །བདག་བསྐྱེད་ཡོད་མེད་ཁྱད་འགྲུབ་སྟེ། །བསམ་གཏན་ཕྱི་
མའི་གཞི་ཡི་དོན། །མདུན་བསྐྱེད་ཉིད་ལ་བཤད་དགོས་ཕྱིར། །སྐྱོན་སྤོང་གཉིས་ཀྱང་མི་
འཐད་དེ། །བྱ་རྒྱུད་ཕལ་ལ་བལྟས་པ་ཡི། །བདེ་བ་ལམ་བྱེད་མེད་འགྱུར་བའམ། །ལམ་
དང་གདུལ་བྱའི་གཙོ་བོ་གཉིས། །གོ་རིམ་ལོག་པའི་སྐྱོན་དུ་འགྱུར། ཁ་ཅིག་ངན་སོང་སྦྱོང་
རྒྱུད་ལས། །གསུངས་པའི་གཙོ་བོ་ཕྱག་རྡོར་ལ། །རྒྱལ་ཆེན་བཞི་སོགས་ཀྱིས་བསྐོར་བའི།
-115



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དཀྱིལ་འཁོར་དྲུག་གི་འཁོར་གྱི་ལྷ། །འཇིག་རྟེན་རང་རྒྱུད་པ་ཞེས་སྨྲ། །སྒྲུབ་བྱེད་དྲིས་ཚེ་
དམ་བཅའ་འགོད། །ལ་ལ་བླ་མ་གསུངས་ཞེས་ཟེར། །སྲོག་སྙིང་ཕུལ་ནས་དཀྱིལ་འཁོར་
ལ། །བཀོད་པའི་ཕྱིར་དང་འཇིག་རྟེན་པ། །ཞེས་པའི་མིང་དང་ལྡན་ཕྱིར་དང༌། །རྒྱུད་
གསུངས་འཁོར་གྱི་ཚངས་པ་སོགས། །ཡིན་པའི་ཕྱིར་ཞེས་འགོད་པར་བྱེད། །དེ་བཞིན་
དཔལ་མཆོག་ལས་གསུངས་པའི། །མིང་པོ་ ཁ་སྐོང་གི་དཔེ་ཕལ་ཆེར་ལས་འདི་བཞིན་འབྱུང་ཡང་། མིང་པོ་
གསུམ་དང་སྲིང་མོ་བཞི་དཔལ་མཆོག་ན་ཡོད་ཅིང་། ངག་དབང་ཆོས་གྲགས་ཀྱི་རྣམ་བཤད་ནའང་དེ་བཞིན་གསུངས་སོ། །
སྲིང་མོ་བཞི་བཞི་དང་། །སྨན་བླའི་ཁྱམས་ལ་བཀོད་པ་ཡི། །གནོད་སྦྱིན་ཚངས་པ་ལ་
སོགས་པ། །བཅུ་བདུན་ལྷ་ཚོགས་འཇིགས་བྱེད་ཀྱི། །འཁོར་གྱི་གཤིན་རྗེ་ཕོ་མོ་དང་། །ལྷ་
མོ་འདོད་ཁམས་དབང་ཕྱུག་དང་། །དཔལ་མགོན་གདོང་བཞི་གཉེན་པོ་དང༌། །པུ་ཏྲ་ལ་
སོགས་ལས་མཁན་དང་། །བྱ་ནག་ཁྱི་ནག་ལ་སོགས་པ། །སྤྲུལ་པའི་ཕོ་ཉ་ཐམས་ཅད་ཀྱང་།།
འཇིག་རྟེན་རང་རྒྱུད་པ་ཞེས་སྨྲ། །འདི་དག་སངས་རྒྱས་རྣམ་འཕྲུལ་ལ། །སྐུར་འདེངས་
ཡིན་པས་དགག་པར་བྱ། །རྒྱུད་སྡེ་བཞི་ཡི་དཀྱིལ་འཁོར་གྱི། །གཙོ་བོ་ནས་བཟུང་མེ་རིའི་
བར། །གཙོ་བོ་ཉིད་ཀྱི་རྣམ་འཕྲུལ་ལས། །མ་གཏོགས་རྒྱུད་ནི་ཐ་དད་དང་། །རྟེན་དང་
བརྟེན་པ་རྫས་ཐ་དད། །གནས་པའི་དཀྱིལ་འཁོར་རྣམ་གཞག་ནི། །རྒྱུད་དང་གྲུབ་པའི་
གཞུང་བཟང་དང་། །དམ་པའི་གསུང་ལས་ཐོས་པ་མེད། །འདི་ནི་འདུས་པ་རྣམ་གཉིས་
སོགས། །རྒྱུད་ཀྱི་དཀྱིལ་འཁོར་སྤྲུལ་བཤད་ཀྱི། །སྐབས་དང་རྩ་རྒྱུད་བརྟག་གཉིས་ལས་ །
འཆད་པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་པ་ང་། །ཞེས་སོགས་རྟོགས་ན་འབད་
མེད་འགྲུབ། ཁྱད་པར་དཀྱིལ་འཁོར་དྲུག་པོ་ཡི། །འཁོར་རྣམས་འཇིག་རྟེན་པ་ཡིན་ན། །
བདག་བསྐྱེད་བསྙེན་པ་རྒྱས་པའི་ཚེ། །སྐྱེད་ཆོག་ཚུལ་ལུགས་ཇི་ལྟར་བྱ། །ཕྱག་རྡོར་ཐུགས་
ཀར་བསྐྱེད་པ་ཡི། །འཇིག་རྟེན་པ་དེ་ངོ་མཚར་ཆེ། །དཀྱིལ་འཁོར་དྲུག་པོ་འདི་དག་ལ། །
-116



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
བསྙེན་པ་རྒྱས་པ་མི་འཇུག་ན། །གྲགས་པ་རྒྱལ་མཚན་གསུང་རབ་ལས། །སྦྱོང་རྒྱུད་དཀྱིལ་
འཁོར་བཅུ་གཉིས་ལ། །དཀྱིལ་འཁོར་སུམ་ཅུ་སོ་དྲུག་ཏུ། །ཕྱེ་བའི་མཚན་གཞི་གང་ཡིན་
སྨོས། །བདག་བསྐྱེད་ཚེ་ན་གཙོ་བོས་སྤྲུལ། །སྒྲུབ་ཚེ་ཡེ་ཤེས་དགུག་གཞུག་དང༌། །མཆོད་
ཚེ་སྒེག་སོགས་ཀྱིས་མཆོད་དང༌། །བསྟོད་ཚེ་ཕྱག་འཚལ་ཚིག་བརྗོད་དང་། །རྒྱུན་བཤགས་
སྐྱབས་འགྲོའི་ཡུལ་བྱས་དང༌། །འཇུག་ཚེ་མེ་ཏོག་འདོར་བ་དང་། །སྔགས་བཟླས་བུམ་ཆུས་
དབང་བསྐུར་བ། །རྒྱུད་དང་གོང་མའི་གསུང་རབ་ལས། །འབྱུང་ཕྱིར་འཇིག་རྟེན་པ་ཡིན་
ཞེས། །སེམས་ལྡན་སུ་ཞིག་སྨྲ་བར་ནུས། །དེ་དག་གཙོ་འཁོར་ཁྱད་པར་ལ། །ཡོད་མེད་སྨྲ་
ན་རྒྱུད་དང་འགལ། །སྤྲུལ་པ་མཆོག་གི་དཀྱིལ་འཁོར་དུ། །དབང་ཐོབ་ཙམ་གྱིས་གྲུབ་པའི་
ས། །ཐོབ་དང་དཀྱིལ་འཁོར་དེ་ཡི་ལྷ། །འཇིག་རྟེན་རང་རྒྱུད་པ་ཡོད་འགལ། །རྡོ་རྗེ་ལྕགས་
ཀྱུ་ལ་སོགས་ཀྱིས། །སྒོ་སྲུང་བྱས་པའི་དཀྱིལ་འཁོར་ནང་། །སྡོད་པར་ནུས་པའི་འཇིག་རྟེན་
པ། །རང་རྒྱུད་པ་དེ་ཅི་འདྲ་ཞིག །སྒྲུབ་བྱེད་ལ་ཡང་དཔྱད་པར་བྱ། །དམ་བཅས་དམ་བཅའ་
སྒྲུབ་ན་ནི། །ཕ་རོལ་དམ་བཅའ་བཟློག་པ་ཡིས། །དམ་བཅའ་དེ་ཉིད་འགོག་པར་འགྱུར། །
རྗེ་བཙུན་མཁྱེན་པའི་དབང་པོ་དེས། །བསྙེན་པ་རྒྱས་པའི་ཆོ་གར་ནི། །རིགས་བཞི་ནས་ནི་
འཁོར་ཡུག་བར། །ཀུན་རིག་ཐུགས་ཀར་བསྐྱེད་ནས་ནི། །སོ་སོར་བཀོད་པ་སྤྲུལ་པའི་སྐུ། །
ཉམས་ལེན་ཡིན་གསུངས་ཁྱད་པར་དུ། །སངས་རྒྱས་གང་ལ་གང་འདུལ་བ། །དེ་དང་དེ་ཡི་
སྐུར་སྟོན་ཅེས། །འཁོར་ཡུག་བར་དུ་སྦྱར་ཏེ་གསུངས། །འདི་དང་ཁྱེད་ཀྱི་གསུང་སྒྲོས་
འགལ། །དེ་ལ་སྐྱོན་སྤོང་འདི་སྐད་དུ། །ཀུན་རིག་ཁོར་ཡུག་ལྷ་རྣམས་ནི། །སངས་རྒྱས་
ཡིན་ཞིང་ཅིག་ཤོས་ནི། །འཇིག་རྟེན་རང་རྒྱུད་པ་ཞེས་སྨྲ། །ཀྱེ་མ་འདི་འདྲའི་ཚིག་གིས་ཀྱང་།།
ཤེས་ལྡན་ངེས་པ་སྐྱེ་བ་རེ། །ཀུན་རིག་དཀྱིལ་འཁོར་ཕྱི་རོལ་དུ། །ཁོར་ཡུག་ལ་བཀོད་ལྷ་ཀླུ་
སོགས། །སངས་རྒྱས་ཡིན་ཞིང་ཕྱག་རྡོར་གྱི། །དཀྱིལ་འཁོར་ནང་བཀོད་ཡེ་ཤེས་པས། །སྒོ་
-117



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྲུང་བྱས་པའི་ལྷ་རྣམས་ཀྱང་། །འབྱུང་པོ་ཡིན་ན་འདི་ཙམ་གྱི། ཁྱད་པར་ཀུན་རིག་ཕྱག་
རྡོར་གཉིས། །བཟང་ངན་དབང་ཆ་ཆེ་ཆུང་གང་། །བླ་མས་འཆད་ཚེ་ཟོར་ཡང་ཕྱིར། །འཇིག་
རྟེན་པ་ཞེས་གསུངས་ཙམ་ལ། །བླ་མའི་གསུང་སྒྲོས་ཡིན་ནོ་ཞེས། །བླ་མ་མཆོག་ལ་སྐུར་མི་
བྱ། །སྲོག་སྙིང་ཕུལ་བའི་ཚུལ་སྟོན་པ། །ཙམ་གྱིས་འཇིག་རྟེན་པར་འགྱུར་ན། །གདུལ་བྱ་
དྲག་པོ་དབང་ཕྱུག་ཆེ། །འདུལ་བྱེད་ཧེ་རུ་ཀས་འདུལ་བའི། །རྣམ་འཕྲུལ་ཆ་ཤས་ཙམ་གྱིས་
ཀྱང་། །དེ་གཉིས་རྒྱུད་གཅིག་ཇི་ལྟར་འགྱུར། །དེ་སོགས་སངས་རྒྱས་རྣམ་འཕྲུལ་ལ། །རང་
གི་བློ་ཚོད་སྦྱར་མི་རུང་། །འཇིག་རྟེན་པ་ཞེས་བྱ་བ་ཡི། །མིང་གིས་འཇིག་རྟེན་པར་འགྱུར་
ན། །མི་ལ་སེང་གེའི་མིང་བཏགས་ཚེ། །སྣ་ཉག་རལ་པ་སྤྲུག་པར་འགྱུར། །མིང་དོན་ངོ་བོ་
ཉིད་ཀྱིས་ནི། །འབྲེལ་བར་འདོད་པ་རིག་བྱེད་གཞུང་། །ཡིན་ཕྱིར་རིགས་པའི་རྒྱལ་པོས་
བཀག །མིང་ལ་དངོས་མིང་བཏགས་མིང་གཉིས། །གསུང་རབ་འཆད་པ་ཀུན་ལ་གྲགས། །
འཇིག་རྟེན་ཐ་སྙད་ལ་ཡང་ཡོད། །འོན་ཀྱང་སྒྲུབ་བྱེད་གཙོ་བོ་ནི། །འདི་ཉིད་ལ་ནི་རེ་བར་
སྣང་། །སྟོན་པས་རྒྱུད་སྡེ་གསུངས་པའི་ཚེ། །འཁོར་ལ་རང་རྒྱུད་པས་ཁྱབ་ན། །སྤྲུལ་པ་དང་
ནི་རང་རྒྱུད་པའི། །འཁོར་གཉིས་རྒྱུད་ལས་གསུང་དང་འགལ། །སྟོན་པས་རྒྱུད་སྡེ་འདི་
གསུངས་ཚེ། །འཁོར་གྱི་ཚངས་སོགས་སྤྲུལ་པ་ཉིད། །ཡིན་ཕྱིར་ཀུན་རིག་ཁོར་ཡུག་ཏུ། །
ཚང་བར་བཀོད་ཅིང་ཕྱག་རྡོར་གྱིས། །བརྟག་པ་ཕྱི་མ་གསུངས་པའི་ཚེ། །སྲོག་སྙིང་ཕུལ་
ནས་རང་ཉིད་ཀྱི། །དཀྱིལ་འཁོར་ལ་ནི་སོ་སོར་བཀོད། །དེ་ཚེ་དཀྱིལ་འཁོར་རྣམ་དྲུག་
འབྱུང་། །དཔལ་མཆོག་ལས་གསུངས་ལྷ་རྣམས་ཀྱང༌། །འཇིག་རྟེན་རང་རྒྱུད་པ་ཡིན་པའི།།
སྒྲུབ་བྱེད་སྔ་མ་ལས་གཞན་མེད། །ཀུན་དགའ་སྙིང་པོས་སྤྲུལ་པར་བཤད། །སྨན་བླའི་་
གནོད་སྦྱིན་ལ་སོགས་པ། །འཇིག་རྟེན་རང་རྒྱུད་པ་ཡིན་ན། །སྨན་བླའི་ཆོ་ག་བྱས་པ་ཀུན།།
སྐྱབས་འགྲོའི་སྡོམ་པ་འཆོར་འགྱུར་ཏེ། །འཇིག་རྟེན་པ་ཡི་ལྷ་རྣམས་ལ། །ཕྱག་འཚལ་པ
-118



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
སྐྱབས་འགྲོ་བྱས་པའི་ཕྱིར། །ཞི་འཚོས་མདོ་ལས་གསུངས་པ་ཡི། །བདེ་གཤེགས་བརྒྱད་པོ་
སངས་རྒྱས་སུ། །བྱས་ནས་སྐབས་དེར་དམ་ཆོས་བསྟན། །ལྷག་མ་སྐྱབས་གྲོལ་ལ་སོཔ་སོགས་
པ། །འཇིག་རྟེན་འདས་དང་འཇིག་རྟེན་པའི། །སྐུར་སྟོན་དགེ་འདུན་དུ་བྱས་ནས། །སྐྱབས་
གནས་གསུམ་ལ་ཕྱག་མཆོད་སོགས། །ཡན་ལག་དྲུག་པོ་དངོས་སུ་སྦྱར། །བདུན་པ་མདོ་ཡི་
སྨོན་ལམ་ཉིད། །སྦྱར་བ་སྨན་བླའི་ཆོ་ག་ཡིན། །དོན་ཡོད་རྡོ་རྗེས་འཇིགས་བྱེད་ཀྱི། །
གསུང་ལས་རྡོར་སེམས་ཡབ་ཡུམ་གྱི། །མངལ་ནས་གཤིན་རྗེ་ཕོ་བརྒྱད་ཕྱུང་། །སྲུང་འཁོར་
རྩིབས་བརྒྱད་ལ་བཀོད་ནས། །རྡོར་སེམས་ཞུ་བའི་གཞལ་ཡས་དབུས། །འཇིགས་བྱེད་ལ
གཤིན་རྗེ་མོ་བརྒྱད་དང་། །བཅས་པ་བསྐྱེད་པར་གསུངས་པའི་ཕྱིར། །དེ་དག་འབྱུང་པོ་
སུས་སྨྲ་ནུས། །འདོད་ཁམས་དབང་ཕྱུག་འཇིག་རྟེན་པ། །ཡིན་ན་བྲམ་ཟེ་མཆོག་སྲེད་ཀྱིས།།
དུས་གསུམ་སངས་རྒྱས་བསྐྱེད་པ་དང༌། །རིགས་ལྔའི་ཡུམ་དུ་བཤད་དང་འགལ། །གདོང་
བཞི་གཉེན་པོ་འཇིག་རྟེན་པ། །ཡིན་ན་རྡོ་རྗེ་འཆང་དབང་གི །ཐུགས་ཀྱི་ཕྲིན་ལས་
ལས་སྤྲུལ་དང་། །སྟོན་པའི་ཉིང་སྤྲུལ་དུ་བཤད་འགལ། །ལས་མགོན་ལྔ་པོ་འཇིག་རྟེན་པ།།
ཡིན་ན་མགོན་པོ་ལྕམ་དྲལ་གྱི། །ཐུགས་ཀའི་ས་བོན་ལས་བརྒྱུད་དེ། །རིམ་པ་བཞིན་དུ་པ
བསྐྱེད་པ་འགལ། །སྤྲུལ་པའི་བྱ་ནག་ཁྱི་ནག་སོགས། །འཇིག་རྟེན་རང་རྒྱུད་པ་ཡིན་ན། །
སྤྲུལ་པའི་ཕོ་ཉ་ཞེས་བརྗོད་པའི། །ཚིག་དང་འགལ་བར་མི་འགྱུར་རམ། །དེས་ན་བརྩེ་ཆེན་
ས་པཎ་གྱིས། །ཀྱེ་མ་བསོད་ནམས་དམན་པའི་མི། །ལྷ་སྐལ་ཆད་པ་འབྱུང་པོ་བསྒྲུབ། །
ཅེས་གསུངས་ཡིད་ལ་བཞག་ནས་ནི། །ཡི་དམ་ཆོས་སྐྱོང་ཕལ་ཆེ་བ། །འབྱུང་པོ་ཡིན་ཞེས་
མ་སྨྲ་ཞིག །སྐྱབས་གནས་མཆོག་ལ་ཐེ་ཚོམ་གྱི། །རྒྱུ་ཡིན་ཕྱིར་ན་ཉེས་དམིགས་ཆེ། །དེས་
ན་ཕན་པའི་གདམས་ངག་ནི། །ཉན་ཐོས་རང་རྒྱལ་སྐུར་སྟོན་ལ། །སངས་རྒྱས་བྱང་སེམས་
སྤྲུལ་པ་དང་། །རང་རྒྱུད་པ་དང་རྣམ་གསུམ་ཡོད། །ཚངས་དང་བརྒྱ་བྱིན་ལ་སོགས་པ། །
-119



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འཇིག་རྟེན་ཆེ་དགུ་མཐའ་དག་དང་། །དུར་ཁྲོད་བདག་པོ་ཤ་ཟའི་ཚོགས། །འཇིག་རྟེན་ཆ་ན
ལུགས་ལྡན་རྣམས་དང་། །རི་བོང་ སྟག་དང་སེང་གེ་སོགས། །རིགས་དྲུག་འགྲོ་བའི་
གཟུགས་སྟོན་ཀུན། །སྔ་མ་བཞིན་དུ་རྣམ་གསུམ་ཡོད། །དེ་འདྲའི་རྣམ་དབྱེ་མདོ་རྒྱུད་ཀྱི། །
དགོངས་ས་པ་ཡིན་ཕྱིར་སངས་རྒྱས་ཀྱི། །རྣམ་འཕྲུལ་མཐའ་ཡས་ཤེས་པར་བྱ། །ལ་ལ་རྒྱུད་
སྡེ་འོག་མ་ལ། །དབང་བཞི་མེད་པས་དེ་ལ་ནི། །ལྟོས་པའི་རིམ་པ་གཉིས་མེད་ཀྱང་། །རིམ་
གཉིས་ངེས་པར་འདོད་དགོས་ཏེ། །རྡོ་རྗེ་ཐེག་པའི་གཞུང་ཡིན་ཕྱིར། །དེ་ཡང་སངས་རྒྱས་
ཕྲིན་ཡིག་ལས། །བཅོམ་ལྡན་ཁྱོད་ཀྱིས་གསང་སྔགས་ལམ། །རིམ་པ་གཉིས་སུ་བསྡུས་ཏེ་
བསྟན། །ཞེས་གསུངས་སྡོམ་གསུམ་རབ་དབྱེ་ལས། །དབང་དང་རིམ་གཉིས་མི་ལྡན་པས།།
རྡོ་རྗེ་ཐེག་པའི་བསྟན་པ་མིན། །ཞེས་གསུངས་པ་ཡི་ཕྱིར་ཞེས་ཟེར། །འོ་ན་རྒྱུད་སྡེ་འོག་མ་
ལའང་། །དབང་བཞི་ཡོད་པ་ཉིད་འགྱུར་ཏེ། །རྡོ་རྗེ་ཐེག་པའི་གཞུང་ཡིན་ཕྱིར། །དེ་ཡང་
བསྟན་བཅོས་འདི་ཉིད་ལས། །རྡོ་རྗེ་ཐེག་པའི་ལམ་ཞུགས་ནས། །མྱུར་དུ་སངས་རྒྱས་ཐོབ་
འདོད་ན། །སྨིན་གྲོལ་གཉིས་ལ་འབད་དགོས་པའི། །སྨིན་བྱེད་དབང་བཞི་ཉིད་ལ་ནི། །
གསུངས་ཤིང་གཞན་ཡང་དེ་ཉིད་ལས། །གལ་ཏེ་གསང་སྔགས་བསྒོམ་འདོད་ན། །ནོར་བ་
མེད་པའི་དབང་བཞི་ལོངས། །ཞེས་སོགས་མཚུངས་པར་གསུངས་ཕྱིར་རོ། །དབང་བསྐུར་
ལ་མ་ལྟོས་པའི། །རིམ་གཉིས་སྔོན་མེད་གཏམ་ཡིན་ཏེ། །ས་བོན་འདེབས་ལ་མ་ལྟོས་
པའི། །མྱུ་གུ་སྔོན་པོ་ཇི་བཞིན་ནོ། །བློ་ཡིས་རིམ་གྱིས་ལྷ་བསྐྱེད་ཙམ། །བསྐྱེད་པའི་རིམ་
པའི་དོན་མིན་ཏེ། །བསྐྱེད་རིམ་སྦྱང་གཞི་སྦྱོང་བྱེད་གཉིས། །སྦྱར་བ་ཉིད་ལ་གསུངས་ཕྱིར་
རོ། །མཚན་མེད་རྣལ་འབྱོར་བསྒོམ་པ་ཙམ། །རྫོགས་པའི་རིམ་པའི་དོན་མིན་ཏེ། །རྫོགས་
རིམ་ལུས་ངག་ཡིད་གསུམ་ནི། །རྫོགས་པ་ཉིད་ལ་གསུངས་ཕྱིར་རོ། ཁ་ཅིག་བསྐྱེད་རྫོགས་
རྣམ་གཉིས་ལ། །སྣང་བ་ལྷ་རུ་འཆར་བའི་དོན། །ཡིད་ངོར་རྟེན་དང་བརྟེན་པ་ཡི། །ལྷ་དང་བཞི་
-120



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ཡེ་ཤེས་བསྒོམ་པའི་ཚེ། །རྟོག་གཉིས་གཅིག་ཆར་མི་འཇུག་པས། །ཡིད་ངོའི་སྣང་བ་དེར་
འཆར་བའི། །དོན་ཡིན་ཕྱི་རོལ་སྣང་བ་ཀུན། །ལྷ་རུ་འཆར་བ་མ་ཡིན་ཏེ། །ལོག་ཤེས་ཉིད་
དུ་ཐལ་ཕྱིར་དང་། །ཕྱི་རོལ་སྣང་བ་ལྷར་བསྒོམ་པས། །ལྷ་རུ་འགྱུར་བ་མ་ཡིན་ཏེ། །རང་
བཞིན་རྣམ་དག་ལྷ་མིན་ཕྱིར། །སོལ་བ་བརྡར་བས་དུང་བཞིན་ནོ། །ཞེས་པས་གྲུབ་མཐའ་
འཛུགས་པ་མཐོང་། །འདི་ནི་རྣལ་འབྱོར་བླ་མེད་ཀྱི། །གནད་བཅོས་པ་ཡི་བདུད་ཀྱི་ཚིག །
ཡིན་ཕྱིར་ལུང་དང་རིགས་པ་དང་། ཁས་བླངས་འགལ་བས་དགག་པར་བྱ། །དེ་ཡང་གསང་
བ་འདུས་པ་ལས། །མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། །
རྡོ་རྗེའི་སྐྱེ་མཆེད་ཉིད་དག་ཀྱང་། །བྱང་ཆུབ་སེམས་དཔའི་དཀྱིལ་འཁོར་མཆོག །ས་ནི་སྤྱན་
ཞེས་བྱ་བར་བཤད། །ཆུ་ཡི་ཁམས་ནི་མཱ་མ་ཀཱི། །གོས་དཀར་མོ་དང་སྒྲོལ་མ་ནི། །མེ་དང་
རླུང་དུ་རབ་ཏུ་གྲགས། །ཞེས་གསུངས་དེ་དོན་སྤྱོད་བསྡུས་ལས། །ཐ་མལ་དངོས་པོ་རིགས་
རྣམས་བརྒྱར། །ཕྱེ་ནས་དེ་དག་འདུས་པ་ཡི། །དམ་པ་རིགས་བརྒྱར་བསྒོམ་ཚུལ་གསུངས།།
འདི་དང་ཁྱོད་ཀྱི་གྲུབ་མཐའ་འགལ། །དེ་བཞིན་ཀྱེ་རྡོར་རྩ་རྒྱུད་ལས། །ཕུང་པོ་ལྔ་དང་ཉོན་
མོངས་ལྔ། ཁམས་ལྔ་བཞི་དང་སྐྱེ་མཆེད་དྲུག །བདག་མེད་ལྷ་མོ་བཅོ་ལྔ་ཡི། །ལྷ་རུ་བསྒོམ་
པར་གསུངས་པ་འདི། ཁྱོད་ཀྱི་གྲུབ་མཐའི་གཉེན་པོ་ཡིན། །དེ་བཞིན་བདེ་མཆོག་བཤད་
རྒྱུད་ལས། །ཕུང་པོ་སྐྱེ་མཆེད་ཁམས་བཅུ་བདུན། །རྣམ་སྣང་ལ་སོགས་སངས་རྒྱས་སུ། །
བསྒོམ་པར་གསུངས་ཤིང་སོ་སེན་སོགས། །ལུས་ཀྱི་ཁམས་ནི་ཉི་ཤུ་བཞི། །དཔའ་བོ་ཉི་ཤུ་
རྩ་བཞིར་ནི། །བསྒོམ་པར་གསུངས་དང་དེ་བཞིན་དུ། །འཕགས་ཡུལ་གྲུབ་ཐོབ་གསུངས་
རྣམས་དང་། །བོད་ཡུལ་སྔོན་གྱི་སྔགས་འཆང་གི །མན་ངག་ཐམས་ཅད་ཁྱོད་ཀྱི་ནི། །གྲུབ་
མཐའ་འདི་ཡི་གཉེན་པོ་ཡིན། །དེས་ན་སྤང་བྱ་དེ་དོར་བྱ། །སྣང་བ་ལྷ་ཡི་ངོ་བོར་ནི། །རང་
བཞིན་གྱིས་ནི་རྣམ་དག་ན། །དེ་བསྒོམ་ལྷ་རུ་མི་འགྱུར་དང་། །དེ་འཆར་ལོག་ཤེས་ཡིན་པ་༣
-121



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འགལ། །ལྷ་ཡི་ངོ་བོ་རང་བཞིན་གྱིས། །རྣམ་དག་མ་ཡིན་བརྟག་གཉིས་ལས། །ངེས་པར་
དངོས་པོ་ཐམས་ཅད་ཀྱི། །དག་པ་དེ་བཞིན་ཉིད་དུ་བརྗོད། །ཕྱི་ནས་རེ་རེའི་དབྱེ་བ་ཡིས། །
ལྷ་རྣམས་ཀྱིས་ནི་བརྗོད་པར་བྱ། །ཞེས་གསུངས་དེ་ཡི་སྒྲུབ་བྱེད་དུ། །ཕུང་པོ་ལྔ་དང་དབང་
པོ་དྲུག །སྐྱེ་མཆེད་དྲུག་དང་འབྱུང་ཆེན་ལྔ། །རང་བཞིན་གྱིས་ནི་རྣམ་པར་དག །ཉོན་
མོངས་ཤེས་བྱའི་སྒྲིབ་སྦྱང་བྱ། །ཞེས་གསུངས་པ་དང་འགལ་བར་འགྱུར། །དེ་ཉིད་དག་པ་
དང་པོ་ཡི། །སྒྲུབ་བྱེད་ཡིན་གྱི་ལྷ་ཡི་ནི། །དག་པའི་སྒྲུབ་བྱེད་མིན་སྙམ་ན། །ལྷ་ཡི་རྣམ་པའི་
གཟུགས་ཀྱིས་ནི། །བཞིན་ལག་ཁ་དོག་གནས་པ་ནི། །སྐྱེས་པ་ཙམ་གྱིས་རྣམ་པར་གནས།།
འོན་ཀྱང་བག་ཆགས་ཕལ་པས་སོ། །ཞེས་གསུངས་པ་དང་ཅིས་མི་འགལ། །གཞན་ཡང་
ལུགས་འདི་སྨྲ་བ་པོས། །སྦྱང་གཞི་མ་འོངས་འབྱུང་འགྱུར་གྱི། །སྐྱེ་འཆི་བར་དོ་ཁོ་ན་དང་། །
སྦྱོང་བྱེད་གནས་སྐབས་དེ་ཉིད་ཀྱི། །བསྐྱེད་པའི་རིམ་པ་ཁོ་ན་དང་། །སྦྱོང་ཚུལ་ཆོས་གསུམ་
དོད་དུ་ནི། །སྐུ་གསུམ་འབྱུང་བར་སྒྲོ་བཏགས་པ། །གཞན་དུ་བཀག་ཟིན་བལྟ་བར་བྱ། ཁ
ཅིག་སྣང་བའི་དངོས་ཀུན་ལ། །མཚན་ཉིད་གསུམ་དུ་ཕྱེ་བ་ཡི། །ཀུན་བརྟགས་གཞན་
དབང་ཀུན་རྫོབ་ཉིད། །ཡིན་ཕྱིར་ལྷ་རུ་བསྒོམ་བྱ་མིན། །ཡོངས་གྲུབ་དོན་དམ་ལྷ་ཡིན་ཕྱིར།།
བསྒོམས་པས་ལྷ་རུ་འགྱུར་བ་སྟེ། །གློ་བུར་དྲི་མ་བྲལ་བའི་ཚེ། །དོན་དམ་ལྷ་ཉིད་མངོན་
འགྱུར་ཕྱིར། །རྒྱུད་ལས་ཕུང་ཁམས་སྐྱེ་མཆེད་སོགས། །དངོས་ཀུན་ལྷ་རུ་གསུངས་པ་ཡང་།།
འདི་ལ་དགོངས་ཏེ་དེ་དག་གི །ཡོངས་གྲུབ་ལྷ་ཉིད་ཡིན་ཕྱིར་རོ། །ཡེ་ཤེས་ཚོགས་བསག་
དུས་སུ་ཡང་། །སྤྲོས་བྲལ་ཉིད་ལ་ཨ་ཧི་ཞེས། །ང་རྒྱལ་འཇོག་པའང་འདི་ཉིད་དེ། །འོག་ཏུ་
ལྷ་ནི་བསྒོམ་ཕྱིར་ལོ། །འདི་ལ་ལུང་རིགས་ཁས་བླངས་དང་། །འགལ་བ་གསུམ་ལས་ལུང་
འགལ་ནི། །ཀྱེ་རྡོར་རྩ་བའི་རྒྱུད་ཉིད་ལས། །ངེས་པར་དངོས་པོ་ཐམས་ཅད་ཀྱི། །ཞེས་
སོགས་དེ་བཞིན་ཉིད་ཀྱི་ནི། །ཕྱི་ནས་ཀུན་རྫོབ་སྤྲོས་པ་ཀུན། །ལྷ་རུ་བསྒོམ་པར་གསུངས་མ
-122



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
པ་དང་། ཁྱོད་ཀྱི་གྲུབ་མཐའ་འདི་ཉིད་འགལ། །བསྒོམ་གཞི་ཆོས་དབྱིངས་ཉིད་ཡིན་ན། །
རེ་རེ་ཞེས་པ་དང་འགལ་ཏེ། །རེ་རེ་ཞེས་པ་སོ་སོའི་ཚིག །ཆོས་དབྱིངས་སོ་སོར་མེད་ཕྱིར་
རོ། །དེ་བཞིན་བརྟག་པ་ཕྱི་མར་ཡང་། །ཀུན་རྫོབ་གཟུགས་སུ་གནས་ནས་ནི། །དེ་རྣམས་
བདེ་གཤེགས་རིགས་སུ་འགྱུར། །བུད་མེད་རྣམས་ཀྱི་མཚན་ཉིད་འདི། །ཇི་ལྟར་སྐྱེས་པ་དེ་
བཞིན་ནོ། །ཀུན་རྫོབ་ཐ་སྙད་ཚུལ་ལས་ནི། །དེ་ཡི་རིགས་སུའང་དེ་འགྱུར་རོ། །ཞེས་
གསུངས་བཤད་རྒྱུད་གུར་ལས་ཀྱང་། །དོན་ལ་འགལ་བ་ཡོད་མིན་ཡང་། །རྒྱལ་བའི་དངོས་
པོས་སྦྱངས་པ་ཡོད། །ཀུན་རྫོབ་གཟུགས་སུ་གནས་ནས་ནི། །འཁོར་ལོའི་གཟུགས་ཀྱི་ཆོས
ཙམ་བརྟག །ཅེས་གསུངས་དེ་བཞིན་གསང་འདུས་ལ། །སོགས་པའི་རྒྱུད་སྡེ་ཐམས་ཅད་
ལས། །ཀུན་རྫོབ་སྤྲོས་པའི་དབྱེ་བ་ཀུན། །ལྷ་རུ་བསྒོམ་པར་གསུང་དང་འགལ། །རིགས་
པས་ཀྱང་ནི་གནོད་པ་སྟེ། །གཞན་དབང་གིས་བསྡུས་ཆོས་ཅན་ལ། །ཐ་མལ་རྣམ་རྟོག་ཡོད་
པའི་ཕྱིར། །དེ་དག་ལྷ་རུ་བསྒོམ་དགོས་ཏེ། །གཞན་དུ་སྲིད་པའི་འཆིང་བ་ལས། །གྲོལ་བའི་
ཐབས་ནི་མེད་པར་གསུངས། །དེ་ཡང་ཡེ་ཤེས་ཞབས་ཉིད་ཀྱིས། །ཐ་མལ་རྣམ་རྟོག་རྒྱུན་དེ་
ལས། །གཞན་དུ་སྲིད་པའི་འཆིང་བ་མེད། །དེ་དང་རྣམ་པ་འགལ་བའི་སེམས། །གང་ཡིན་
ཀུན་རྟོག་སྣང་མི་འགྱུར། །ཞེས་གསུངས་པ་ཡིས་ལེགས་པར་གྲུབ། །ཆོས་དབྱིངས་སྤྲོས་
བྲལ་རང་ངོས་ནས། །ལྷ་རུ་བསྒོམ་ན་སྤྲོས་མེད་ལ། །སྤྲོས་པར་བྱས་ཕྱིར་སྤྲོས་པ་གཞན། །
འགོག་པའི་ཐབས་ནི་མེད་པར་འགྱུར། །དེ་སྐད་དུའང་བརྟག་གཉིས་ལས། །བསྐྱེད་པའི་
རིམ་པའི་རྣལ་འབྱོར་གྱིས། །བརྟུལ་ཞུགས་ཅན་གྱིས་སྤྲོས་པ་བསྒོམ། །ཞེས་གསུངས་
གཞན་ཡང་དེ་ཉིད་ལས། །སྒོམ་པ་པོ་མེད་བསྒོམ་པའང་མེད། །ལྷ་མེད་སྔགས་ཀྱང་ཡོད་མ་
ཡིན། །ཞེས་པ་སྤྲོས་པ་སྤྲོས་མེད་དུ། །བྱེད་པའི་ལུང་ཡིན་བཟློག་པ་མིན། །སྒྲ་དང་རྟོག་
པའི་ཡུལ་གྱུར་པའི། །ཆོས་དབྱིངས་ཀུན་རྫོབ་ཡིན་པའི་ཕྱིར། །ཐ་མལ་རྣམ་རྟོག་བཟློག་
-123



་བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཆེད་དུ། །རྡོ་རྗེ་སེམས་དཔའམ་ཆོས་དབྱིངས་མར། །བསྒོམ་པར་རྒྱུད་གཞུང་རྣམས་ལས་
གསུངས། །འདི་ཡང་ཀུན་རྫོབ་ལྷར་བསྒོམ་ཞིང་། །དོན་དམ་སྤྲོས་བྲལ་རང་ངོས་ནས། །
ལྷར་མི་བསྒོམ་པའི་རིགས་པ་ཡིན། །གང་ལ་སྨད་ན་རྩ་བ་ཡི། །ལྟུང་བ་བརྒྱད་པ་འབྱུང་
བའི་གཞི། །ཆོས་ཉིད་ཡིན་ན་རིགས་པས་གནོད། །ཆོས་ཅན་ཡིན་ན་ཁས་བླངས་འགལ། །
ཁས་བླངས་འགལ་བ་བསྟན་བྱ་སྟེ། །བསྐྱེད་པའི་རིམ་པས་ཐུན་མོང་ཉིད། །འགྲུབ་ཀྱི་མཆོག་
མི་འགྲུབ་པ་དང༌། །བསྐྱེད་པའི་རིམ་པས་གང་བསྒོམ་པ། །དོན་དམ་ཆོས་སྐུ་ཡིན་པ་
འགལ། །བསྐྱེད་རིམ་བསྒོམ་པའི་འབྲས་བུ་ནི། །གཟུགས་སྐུ་ཡིན་ན་ཆོས་ཉིད་ནི། །
གཟུགས་སྐུར་འགྱུར་བ་བཟློག་ཏུ་མེད། །དེ་ཡང་འདོད་ན་གཟུགས་ཀྱི་སྐུ། །ཀུན་རྫོབ་ཡིན་
ཞིང་ཆོས་ཀྱི་སྐུ། །དོན་དམ་ཡིན་པར་ ཁས་བླངས་པའི། །རང་གི་གྲུབ་མཐའ་ཉིད་དང་
འགལ། །བསྐྱེད་རིམ་གཟུགས་སྐུའི་རྒྱུ་མིན་ན། །རྫོགས་རིམ་ཆོས་སྐུའི་རྒྱུ་ཉིད་དུ། །འགྲུབ་བ
པར་མི་འགྱུར་བསྐྱེད་རྫོགས་གཉིས། །སྐུ་གཉིས་རྒྱུར་ནི་རྒྱུད་ལས་གསུངས། །སྦྱང་གཞི་
སྦྱོང་བྱེད་འཆོལ་བ་ཡི། །རྣམ་གཞག་ངན་པ་འདི་དོར་ལ། །དོན་དམ་སྤྲོས་བྲལ་མ་རྟོགས་
པས། །ཀུན་རྫོབ་འཁོར་བའི་ཕུང་སོགས་ཀྱི། །སྣང་བ་སྣ་ཚོགས་འབྱུང་བ་ཀུན། །འཆིང་
གྲོལ་ཀུན་གྱི་གཞི་ཡིན་པས། །ལྷ་ཡི་ངོ་བོར་རང་བཞིན་གྱི། །རྣམ་པར་དག་ཕྱིར་ལྷར་
བསྒོམས་པས། །ལྷ་རུ་འགྱུར་བར་གསུངས་པ་འདི། །རྒྱུད་དང་གྲུབ་པའི་གཞུང་བཟང་གི་།
དགོངས་པ་ཡིན་ཕྱིར་གསེར་རྒྱན་ལྟར། །བློ་གྲོས་ལུས་ལ་འདོགས་པར་གྱིས། །
ད་ནི་ལམ་གྱི་ཡན་ལག་དང་། །འཕྲལ་གྱི་ལག་ལེན་འགའ་ཞིག་ཀྱང་། །
འཁྲུལ་ན་བསྟན་ལ་གནོད་མཐོང་ནས། །ཆེ་ལོང་ཙམ་ཞིག་བརྗོད་པར་བྱ། །ལྷ་རྣམས་ཚིམ་
པར་བྱ་བ་དང༌། །སྔགས་ཀྱི་འབྲས་བུ་འབྱིན་པའི་ཕྱིར། །རྫས་སྔགས་གྲངས་མཉམ་
བགྲངས་པ་ཡི། །སྦྱིན་སྲེག་བྱ་བར་རྒྱུད་ལས་གསུངས། །དེང་སང་སྦྱིན་སྲེག་བྱེད་པ་འགའ།།
-124



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
རྫས་སྔགས་བཅུ་ཙམ་ཡུན་ཚོད་ལ། །གཅིག་བཅུ་ཉི་ཤུ་སུམ་ཅུ་སོགས། །བརྗོད་ནས་བརྒྱ་
ཐམ་ཐལ་ལོ་ཞེས། །སྐད་པོ་ཆེ་ཡིས་ལོགས་ནས་བགྲངས། །དེ་ཡང་སྦྱིན་སྲེག་གྲངས་སུ་
བྱེད། །འཆི་བསླུའི་ཚེ་ན་འཆི་བདག་ལ། །བྲེ་སྲང་ཞོ་ཆས་རྫས་གཞལ་ཚེ། །འདི་འདྲའི་མགོ་
བསྐོར་བྱེད་པ་བཤད། །སོ་སོ་སྐྱེ་བོས་སངས་རྒྱས་ལ། །མགོ་བསྐོར་བྱེད་པ་ཨེ་མ་མཚར། །
འདི་ཡིས་འབྲས་བུ་ཅི་ཞིག་འགྲུབ། །དེས་ན་རྫས་སྔགས་རེ་རེ་བཞིན། །བགྲངས་པའི་
གྲངས་ཀྱིས་ལས་བཞི་ལ། །སོ་སོའི་རྫས་སྔགས་གཙོར་བྱས་པའི། །བསྙེན་པའི་བཅུ་ཆ་
བསྒྲུབ་པར་བྱ། ཁ་ཅིག་གཏོར་མགྲོན་ལ་སོགས་པའི། །མདུན་བསྐྱེད་གཤེགས་ཚེ་དམ་
ཚིག་པ། །གཤེགས་ནས་ཡེ་ཤེས་པ་རང་ལ། །བསྡུ་སྟེ་དེ་ཡི་རྒྱུ་མཚན་ཡང་། །དེ་གཉིས་
བཟང་ངན་ཐ་དད་ཕྱིར། །ངན་པ་གཤེགས་ནས་བཟང་པོ་ནི། །རང་ལ་བསྡུ་བ་ཡིན་ཞེས་
ཟེར། །འདི་འདྲ་བླུན་པོའི་རིགས་པ་སྟེ། །འོ་ན་མགྲོན་བཟང་བོས་པའི་ཚེ། །བསྙེན་བཀུར་
བྱས་རྗེས་མགྲོན་བཟང་ཉིད། །འཁོར་དུ་བསྡུས་ནས་དེའི་ཚབ་ཏུ། །གཡོག་ངན་གཞན་ཞིག་
གཏོང་དགོས་འགྱུར། །ཡོ་གར་བདག་ཉིད་དམ་ཚིག་པར། །བསྐྱེད་ནས་ཡེ་ཤེས་པ་བཅུག་
སྟེ། །ཆོ་ག་ཚར་ནས་གཤེགས་པའི་ཚེ། །ཚུལ་འདི་ཅི་ཡི་ཕྱིར་མི་མཚུངས། །ལུང་རིགས་
མན་ངག་མེད་པ་ཡི། །གྲུབ་མཐའ་བླུན་པོའི་ཁྱད་ནོར་ཡིན། །དེ་གཉིས་བཟང་ངན་ཐ་དད་
དུ། །འཛིན་པ་ཡོད་པ་དེ་ཉིད་ཀྱིས། །སྤྱན་དྲངས་པ་ཉིད་གཤེགས་དགོས་ཏེ། །ཚོགས་
བསགས་ཞིང་ཙམ་ཡིན་པའི་ཕྱིར། །བཟང་ངན་ཐ་དད་འཛིན་མེད་ན། །དེ་འདྲའི་བླང་དོར་
བྱ་ཅི་དགོས། །མི་འཁྲུགས་མགོན་པོའི་དཀྱིལ་འཁོར་སོགས། །ཚུལ་བཞིན་བྲིས་ནས་
གནམ་རྒྱན་ལ། །བཏགས་པས་དེ་འོག་འགྲོ་རྣམས་ཀྱི། །བསོད་ནམས་སྤེལ་ཕྱིར་མཁས་
རྣམས་མཛད། །འདི་ལ་ཁ་ཅིག་འཁོར་གྱི་དབུ། །ཕྱིར་བསྟན་བྲིས་ན་བློས་སློང་ཚེ། །དབུ་
རྣམས་ཐུར་བསྟན་འབྱུང་བས་ན། །ལྷ་མགོ་ནང་དུ་བསྟན་ཞེས་ཟེར། །འོ་ན་གཞལ་ཡས་
- 125



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པར་རིགས། །ཁང་ལ་ཡང་། །མདའ་ཡབ་པུ་ཤུ་ལ་སོགས་པ། །ནང་ནས་རིམ་བཞིན་བྲིས་ནས་ནི། །རྩིག་
པ་ཕྱི་རུ་འབྲི་དགོས་འགྱུར། །དེ་ལྟར་བྱས་ཀྱང་གཞལ་ཡས་ཀྱི། །སྟེང་དུ་འོག་གཞི་འབྱུང་
བའི་ཕྱིར། །ལྷ་སོགས་མཚན་མ་གཏན་མེད་པར། །འོག་གཞི་ཁོ་ན་འདྲི་དགོས་འགྱུར། །
གཙོ་ཞལ་ཤར་བསྟན་འབྲི་ན་ནི། །བློས་སློང་ཚེ་ན་ནུབ་བསྟན་འགྱུར། །ནུབ་བསྟན་འབྲི་ན་
དེ་འདྲ་བའི། །དཀྱིལ་འཁོར་རྒྱ་བོད་སུ་ཡིས་བྱས། །འོག་གཞིར་སྤྱི་གཙུག་བསྟད་ནས་ནི། །
ཕྱི་ནས་སློང་ན་མགོ་མཇུག་བསྒྱུར། །ནང་ནས་སློང་ན་གཙོ་བོ་ལ། །རྒྱབ་བསྟན་གསུམ་ལས་
མ་འདས་པས། །འདི་འདྲའི་དཀྱིལ་འཁོར་ཡུལ་ཕྱོགས་དེའི། །གཙོ་འཁོར་ཀུན་གྱི་རྟེན་
འབྲེལ་ལ། །གནོད་ཕྱིར་རྒྱལ་པོའི་ཁྲིམས་ཡོད་ན། །རྣམ་པ་ཀུན་ཏུ་དགག་པར་
ལོགས་ལ་དཀྱིལ་འཁོར་འབྲི་བ་ལ། །བློས་སློང་ཚེ་ན་ཇི་ལྟར་འགྱུར། །དེ་བཅོས་པ་ཡི་
ཐབས་སུ་ནི། །འབྲི་ལུགས་ཅི་ཡིན་སྨྲ་དགོས་སོ། །དེས་ན་ས་ལ་བཀྲམ་པའམ། །ལོགས་ལ་
འགྲེམས་སམ་གནམ་རྒྱན་ལ། །འདོགས་པ་གང་ཞིག་ཡིན་ཡང་རུང་། །འབྲི་ལུགས་ཁྱད་
མེད་ཤེས་དགོས་སོ། །སྨན་བླའི་ཕོ་བྲང་ཞེས་བྱ་བ། །དཀྱིལ་འཁོར་ལྷ་རྣམས་ཙ་ཀ་ལིར། །
བྲིས་པ་ཁ་ཕྱིར་བསྟན་ནས་ནི། །མཆོད་རྟེན་བང་རིམ་ལྟ་བུར་བྱེད། །མིག་ལམ་མཛེས་པ་
ལྟར་སྣང་བས། །ཉང་ཤབ་གཙང་གི་ཕྱོགས་འདིར་དར། །འདི་ཡང་ཉང་སྟོད་སྒོམ་ཆེན་གྱི།།
ཉམས་སྣང་ལས་བྱུང་ཡིན་པར་གྲགས། །ཉམས་སྣང་བདུད་ཀྱི་མིན་ན་རུང་། །མདོ་རྒྱུད་
བསྟན་བཅོས་རྣམ་དག་ལས། །འདི་འདྲའི་དཀྱིལ་འཁོར་གསུངས་པ་མེད། །དེས་ན་ཅིར་
འགྱུར་བརྟག་དགོས་སོ། །རྟེན་གྱི་གཞལ་ཡས་ཁང་མེད་པར། །ལྷ་ཡི་བཀོད་པ་ཙམ་ཡིན་
ན། །རུང་མོད་འདི་ལ་གཙོ་བོ་མེད། ཁོང་སྟོང་བཞག་པས་མི་ཤེས་སོ། །གལ་ཏེ་སྟེང་དུ་པོ་
ཏི་ཉིད། །བཞག་པ་གཙོ་བོ་ཡིན་སྙམ་ན། །དེ་ལྟ་ཡིན་ན་གཙོ་བོ་ལ། །འཁོར་གྱི་ལྷ་རྣམས་
རྒྱབ་བསྟན་པས། །ཕྱི་ནང་རྟེན་འབྲེལ་ཀུན་ལ་གནོད། །བོད་ཀྱི་འབངས་རྣམས་རྒྱལ་པོ་ལ།།
-126



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ངོ་ལོག་བྱེད་པ་ལ་སོགས་ཀྱང༌། །དེ་ནས་དར་བས་སྤང་བར་བྱ། །མཆོད་རྟེན་ལོགས་ལ་ལྷ་
བྲི་བ། །བཤད་པ་མེད་མོད་བྱེད་ན་ཡང་། །དཀྱིལ་འཁོར་རྣམ་གཞག་མ་ཡིན་པས། །བསོད་
ནམས་གསག་ཕྱིར་འགལ་བ་མེད། །འདི་ཡི་ཚུལ་ལུགས་ཞི་བ་འཚོས། །བྱ་རྒྱུད་སྤྱི་ཡི་
དཀྱིལ་འཁོར་དང་། །མཐུན་པའི་རྣམ་གཞག་གསུངས་པ་ཉིད། །ཉམས་སུ་བླངས་ན་དགེ་
ལེགས་འབྱུང་། ཁ་ཅིག་ངན་སོང་སྦྱོང་རྒྱུད་ནས། །གསུངས་པའི་ཆོ་ག་མི་བྱེད་པར། །
གཤིན་པོའི་མིང་བྱང་བསྲེགས་པ་ཡིས། །དད་རྫས་མང་དུ་ལེན་པ་མཐོང་། །དཀོན་མཆོག་
བརྩེགས་པའི་མདོ་སྡེ་ལས། །དད་རྫས་ཟ་བའི་ཉེས་མཐོང་ནས། །དགེ་སློང་ལྔ་བརྒྱས་
བསླབ་པ་ཕུལ། །དེ་ལ་སྟོན་པས་ལེགས་ཞེས་གསུངས། །གཞན་ཡང་འདུལ་བའི་གཞུང་
ལུགས་ལས། །མི་སློབ་པ་ནི་བདག་པོར་སྤྱོད། །སློབ་པ་བྱིན་པར་སྤྱོད་པ་སྟེ། །བསམ་གཏན་
ཀློག་དང་ལྡན་པ་ནི། །རྗེས་གནང་སྤྱོད་པས་ཉེས་པ་མེད། །ལྷག་མ་ལེ་ལོས་བཅོམ་པ་ཡི། །
བདག་ཉིད་རྣམས་ནི་བུ་ལོན་སྤྱོད། །ཅེས་གསུངས་སྔོན་གྱི་སྐྱེས་ཆེན་འགས། །སྟོང་ཉིད་
འཇུ་རྩི་མ་རྟོགས་པ། །དད་རྫས་འཇུ་བ་ངས་མ་མཐོང་། །ཞེས་གསུངས་ཡིད་ལ་བཞག་
ནས་ནི། །དད་རྫས་འཇུ་བར་འདོད་གྱུར་ན། །ཚུལ་ཁྲིམས་རྣམ་དག་དང་ལྡན་པས། །
བསམ་གཏན་ཀློག་ལ་བརྩོན་པར་བྱ། ཁྱད་པར་གཤིན་པོ་རྗེས་འཛིན་ན། །ངན་སོང་སྦྱོང་
རྒྱུད་ལ་སོགས་ལས། །གསུངས་པའི་ཆོ་ག་ཚུལ་བཞིན་དུ། །བྱ་བར་རྫོགས་པའི་སངས་
རྒྱས་གསུངས། །དེ་ཕྱིར་འདི་ལ་གཟབ་པར་བྱ། །དཀྱིལ་འཁོར་ལྷ་བཀོད་ཚངས་དབང་
དང༌། །གནོད་སྦྱིན་བཅུ་གཉིས་རྒྱལ་ཆེན་རྣམས། །སངས་རྒྱས་འཇིག་རྟེན་སྐུར་སྟོན་པ། །རྒྱ
ཡིན་ཕྱིར་ཕྱག་མཆོད་སྐྱབས་འགྲོ་དང་། །འཁོར་གྱི་བདུན་འབུམ་དང་བཅས་ལ། །ཕྱག་
མཆོད་སྐྱབས་འགྲོ་མི་བྱེད་ཀྱང་། །ཕྲིན་ལས་འཆོལ་བ་ཞི་འཚོས་གསུངས། །དེང་སང་རྣམ་
དབྱེ་མི་ཤེས་པར། ཁ་ཅིག་དཀྱིལ་འཁོར་ནང་བཀོད་ཀྱང་། །འཇིག་རྟེན་པར་འདོད་སྔར་
-127



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བཀག་ཟིན། །ལ་ ལ་ འཁོར་ གཡོག་ བདུན་ འབུམ་ལ། །ཕྱག་ འཚལ་ སྐྱབས་སུ་འགྲོ་བ་
མཐོང་། །འདི་ནི་སྐྱབས་འགྲོའི་བསླབ་བྱ་ལ། །གནོད་པས་ཞི་འཚོས་མི་བཞེད་དེ། །འཁོར་
གཡོག་བདུན་འབུམ་ཕལ་ཆེ་བ། །འཇིག་རྟེན་རང་རྒྱུད་པ་ཡིན་ཕྱིར། །དེ་དག་འདུལ་བའི་
ཆེད་དུ་ནི། །དེ་དང་མཐུན་པའི་སྐུར་སྟོན་པ། །སངས་རྒྱས་འཇིག་རྟེན་སྐུར་སྟོན་པའི། །
དགོས་པ་ཡིན་ཕྱིར་གཞན་ལའང་སྦྱར། །རྟེན་གྱི་ནང་རྫོང་གཟུངས་དྲིལ་ཚེ། །ཕལ་ཆེར་
མཐའ་ནས་སྒྲིལ་བ་མཐོང་། །དེ་ཚེ་ཨོཾ་སོགས་སྔགས་ཀྱི་མགོ །ཕྱི་རུ་འབྱུང་ཞིང་སྔགས་
མཇུག་རྣམས། །དབུས་སུ་འབྱུང་ཕྱིར་འདི་ཡང་ནི། །ཕྱི་ནང་རྟེན་འབྲེལ་ཀུན་ལ་གནོད། །བ
མགོ་ནས་སྒྲིལ་ན་སྔགས་ཀྱི་མགོ །དབུས་སུ་འབྱུང་ཕྱིར་བླང་བར་བྱ། །འདི་ནི་རྡོ་མཆན་ཁ་སྐོང་
གི་དཔེ་ཕལ་ཆེར་དུ་འདི་བཞིན་སྣང་ཡང་ཚིག་འདི་སྒྲ་ཇི་བཞིན་ད་ལྟའི་རྩེ་མོ་ན་མེད། འགྱུར་གཞན་ཡོད་ན་མ་ངེས་སོ།རྗེ་
རྩེ་མོ་ལས། །ཡི་གེ་ཨོཾ་ནི་ཅི་ཡིན་བརྗོད། །དཔལ་དང་གྲགས་དང་གཡང་དང་ནི། །སྐལ་
བཟང་རྣམ་པ་དང་ལྡན་པ། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྙིང་པོ་
ཡིན། །ཞེས་གསུངས་པ་དང་མཐུན་པ་སྟེ། །དམ་པ་གོང་མའི་ཕྱག་ལེན་ཡིན། །གནོད་སྦྱིན་
ཕོ་མོའི་འཁོར་ལོ་གཉིས། ཁ་སྦྱར་རྟེན་གྱི་ཞབས་སྡོམ་དུ། །བྱས་ན་དཔལ་འབྱོར་འབྲས་
འབྱུང་བར། །དཔའ་བོ་གྲུབ་པའི་རྒྱུད་ལས་གསུངས། །འདི་ལ་ཁ་ཅིག་སྔགས་ཀྱི་མགོ
ནང་བསྟན་བྱེད་པ་སྔར་བཀག་ཟིན། །ལ་ལ་ཕོ་འཁོར་འོག་ཏུ་འདོད། །ཕོ་འཁོར་གཙོ་བོ་
ཡིན་ན་ནི། །ཚུལ་འདི་ཤིན་ཏུ་འཐད་གྱུར་ཏེ། །གཤེད་དམར་ལྷ་ལྔའི་བྲིས་སྐུ་བཞིན། །རྒྱུད་
ལས་མོ་འཁོར་གཙོ་བོར་གསུངས། །དེ་ཚེ་མོ་འཁོར་འོག་ཉིད་དུ། །འབྱུང་སྟེ་སྒྲོལ་མ་བླ་མེད་
བཞིན། །དེས་ན་གཙོ་མོ་ནོར་རྒྱུན་མའི། །མདུན་དང་རྟེན་གྱི་མདུན་གཉིས་པོ། །ཕྱོགས་
གཅིག་འབྱུང་ན་འཁྲུལ་པ་མེད། །དེ་སོགས་གསུང་རབ་ནས་བཤད་པའི། །འཕྲལ་གྱི་ལག་
ལེན་ཐམས་ཅད་ཀྱང་། །མཁས་ལ་དྲིས་ནས་དག་པར་བྱ། །དེ་ལས་དཔལ་འབྱོར་ཕུན་
-128



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ཚོགས་འབྱུང་། །རིམ་མམ་གཅིག་ཅར་བླངས་ཀྱང་རུང་། །སྡོམ་གསུམ་ཆོ་གར་ལྡན་བྱས་
ནས། །རྡོ་རྗེ་ཐེག་པའི་ཉམས་ལེན་དུ། །གསུམ་ཆར་བསྲུང་བ་སྔགས་སྡོམ་ཡིན། །རིག་པ་
འཛིན་པའི་སྡོམ་པའི་སྐབས་ཏེ་བཞི་པའོ།། །།
༈ དེ་ལྟར་སྡོམ་གསུམ་ལྡན་པ་ཡིས། །རིམ་གཉིས་ཟབ་མོའི་ལམ་བསྒོམས་ན།།
ཚེ་འདིའམ་བར་དོ་ལ་སོགས་སུ། །ཐམས་ཅད་མཁྱེན་པའི་གོ་འཕང་འགྲུབ། །འདི་ལ་སོ་སོ་
སྐྱེ་བོ་ཡིས། །དབང་དང་རིམ་གཉིས་ལས་བྱུང་བའི། །ཡེ་ཤེས་ཕྱག་རྒྱ་ཆེ་བསྒོམས་པས། །
མཚོན་བྱ་དོན་གྱི་ཡེ་ཤེས་འཐོབ། །འཕགས་པའི་ས་ལ་ཀྱེ་རྡོ་རྗེར། །གནས་སོགས་བཅུ་
གཉིས་གསུངས་པ་ནི། །བྱང་ཆུབ་སེམས་དཔའི་སར་གསུངས་ཕྱིར། །སློབ་པའི་ལམ་གྱི་
དབྱེ་བ་ཡིན། །དེ་ཚེ་ཕྱི་ནང་ཡུལ་ཆེན་ནི། །སུམ་ཅུ་རྩ་གཉིས་འདུས་པ་ལས། །གནས་ནས་
ཉེ་བའི་འཐུང་གཅོད་བར། །བཅུ་གཉིས་ས་རྣམས་འགྲུབ་པར་གསུངས། །བདེ་མཆོག་ཉུང་
ངུ་ཁ་སྦྱོར་ལས། །ཕ་རོལ་ཕྱིན་དང་སྒོ་བསྟུན་ནས། །གནས་ནས་ཉེ་བའི་དུར་ཁྲོད་བར། །ཉི་
ཤུ་རྩ་བཞི་ས་བཅུར་བསྡུས། །འདི་ལའང་དཔེ་མེད་ཡེ་ཤེས་ལྡན། །བསྣན་པར་ཨ་བྷི་དྷ་
ནར་གསུངས། །དེ་ཕྱིར་སློབ་ལམ་ས་བཅུ་གཉིས། །རྒྱུད་རྒྱལ་གཉིས་ཀ་དགོངས་པ་མཐུན།།
ནང་དུ་སྦས་པའི་རྩ་ལྔ་དང༌། །ཕྱི་རུ་ཡུལ་ཆེན་ལྷག་མ་ལྔ། །འདུས་པས་བཅུ་གསུམ་ས་
བསྐྱེད་པར། །རྣལ་འབྱོར་ཆེན་པོའི་རྒྱུད་ལས་གསུངས། །འདི་ལ་ཁ་ཅིག་ཕ་རོལ་ཏུ། །ཕྱིན་
པའི་ས་བཅུ་ལས་གཞན་པའི། །སློབ་ལམ་མེད་པས་ལྷག་མ་གཉིས། །བཅུ་པའི་ནང་དུ་
འདུས་ཞེས་སྨྲ། །ཕྱི་རོལ་ཡུལ་ཆེན་སུམ་ཅུ་བདུན། །དབང་དུ་འདུས་པས་ལུས་ཀྱི་ནི། །རྩ་
ཁམས་སུམ་ཅུ་སོ་བདུན་གྱི། །རླུང་སེམས་དབུ་མར་འདུས་པ་ལས། །ས་རྣམས་འགྲུབ་པའི་
རྣམ་གཞག་ནི། །རྣལ་འབྱོར་ཆེན་པོའི་རྒྱུད་སྡེ་ལས། །གསུངས་པས་ཁས་ལེན་དེ་ཡི་ཚེ། །
ལྷག་གཉིས་བཅུ་པར་ཇི་ལྟར་འདུས། །རྣལ་འབྱོར་ཆེན་པོའི་ས་ལམ་གྱི། །རྣམ་གཞག་མི་
-129



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བྱེད་དེ་ཡི་ཚེ། །བཅུ་གསུམ་ས་ཡི་ཐ་སྙད་མེད། །དེ་ཚེ་དབྱེ་བསྡུ་དོན་མེད་དེ། །གཞན་ཡང་
དཔེ་མེད་ཡེ་ཤེས་ལྡན། །ཆོས་ཀྱི་སྤྲིན་དུ་མི་འདུས་ན། །གཉིས་པོ་བཅུ་པར་ཇི་ལྟར་འདུས།།
འདུས་ན་འཐུང་གཅོད་སོགས་གཉིས་ལས། །ཕྱེ་བའི་ཕྱི་ནང་ཡུལ་ཆེན་བརྒྱད། །ཉེ་བའི་
དུར་ཁྲོད་དུ་འདུས་འགྱུར། །དགུ་པ་བཅུ་པ་གཉིས་ཀྱང་ནི། །བརྒྱད་པར་འདུས་ཞེས་མགོ་
བསྒྲེ་ན། །ཆོས་མཐུན་ལན་ཉིད་ཇི་ལྟར་འདེབས། །ཕ་རོལ་ཕྱིན་པའི་གཞུང་ལུགས་ཀྱིས།
། 
རྡོ་རྗེ་ཐེག་ལ་གནོད་མི་ནུས། །ནུས་ན་ཕ་རོལ་ཕྱིན་པ་ལའང་། །གྲུབ་མཐའ་འོག་མ་འོག་མ་
ཡིས། །གོང་མ་གོང་མར་གནོད་པར་འགྱུར། །བསྐྱེད་རིམ་ལྷ་ཡི་རྣམ་གཞག་དང༌། །འགལ་
བའི་ཚུལ་ཡང་བརྗོད་པར་བྱ། །བདག་མེད་ལྷ་མོ་བཅོ་ལྔ་ཡི། །སྟེང་འོག་དབུས་ཀྱི་ལྷ་མོ་
གསུམ། །གྷསྨ་རཱི་རུ་མི་འདུ་ན། །ས་གཉིས་བཅུ་པར་ཇི་ལྟར་འདུས། །འདུས་ན་ལྷ་མོའི་
གྲངས་ངེས་ཉམས། །ས་ལམ་དེ་ལྟར་མི་སྦྱོར་ན། །རྩ་བའི་རྒྱུད་ལས་རྩ་སོ་གཉིས། 
།།
གསུངས་པ་བརྟག་པ་ཕྱི་མར་ནི། །རྩ་ནི་གཉིས་གཉིས་རྣལ་འབྱོར་མ། །རེ་རེའི་རྣམ་པ་
རྣམས་སུ་བརྗོད། །རྐྱང་མ་རོ་མ་ཀུན་འདར་མ། །བདག་མེད་མར་གསུངས་འདི་དང་
འགལ། །འཁོར་ལོ་སྡོམ་པའི་དཀྱིལ་འཁོར་གྱི། །བདེ་ཆེན་དམ་ཚིག་འཁོར་ལོ་ཡི། །ལྷ་
རྣམས་གཞན་དུ་འདུས་མི་འདུས། །དཔྱད་པའི་རིགས་པ་སྔར་བཞིན་མཚུངས། །མདོར་ན་
ཕ་རོལ་ཕྱིན་པ་ཡི། །ས་ལམ་རྣམ་གཞག་ཕྱེད་པའི་ཚེ། །བཅུ་གསུམ་ས་ཡི་ཐ་སྙད་མེད། །
རྣལ་འབྱོར་ཆེན་པོའི་རྒྱུད་སྡེ་ལས། །གསུངས་པའི་ས་ལམ་རྣམ་གཞག་ལ། །བཅུ་གསུམ་ས་
རུ་འབྱེད་པའི་ཚེ། །ཕ་རོལ་ཕྱིན་ལ་མངོན་ཞེན་ནས། །དེ་ཡི་ལུགས་དང་བསྟུན་མི་བྱ། །
གསང་བ་ཆེན་པོའི་རྒྱུད་སྡེ་ལས། །ཕ་རོལ་ཕྱིན་དང་སྒོ་བསྟུན་པའི། །རྣམ་གཞག་གསུངས་
པའང་དེ་ཉིད་ལ། །མངོན་ཞེན་ཆེ་རྣམས་དྲངས་ཕྱིར་གསུངས། །དཔལ་ལྡན་ཟླ་བ་གྲགས་
པ་ཡིས། །མདོ་སོགས་ལ་ནི་རབ་ཞུགས་པའི། །འགྱོད་པ་ཟློག་པར་བྱེད་པ་དང་། །ཞེས་
-130



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
གསུངས་པ་ཡང་འདི་ལ་དགོངས། ཁ་ཅིག་ཕ་རོལ་ཕྱིན་པ་ནས། །བཤད་པའི་སྐུ་གསུམ་ཡེ་
ཤེས་བཞི། །རྡོ་རྗེ་ཐེག་པའི་བཅུ་གཅིག་ས། །ཡིན་ཕྱིར་དེ་ཡི་གོང་དུ་ཡང་། །བཅུ་གཉིས་
བཅུ་གསུམ་བགྲོད་ཅེས་ཟེར། །འདི་ཡང་ཕ་རོལ་ཕྱིན་པ་ལས། །བཅུ་གཅིག་པར་བཤད་ལ་
འཁྲུལ་ནས། །གྲངས་དང་མཚན་གཞི་ནོར་བར་ཟད། །བྱེ་བྲག་སྨྲ་བའི་གཞུང་ལུགས་ནས།།
རྣལ་འབྱོར་ཆེན་པོའི་རྒྱུད་སྡེའི་བར། །འབྲས་བུའི་རྣམ་གཞག་གང་བཤད་རྣམས། །རང་
རང་གདུལ་བྱའི་བློ་ཉིད་ལ། །འཚམས་པའི་ཡོན་ཏན་ལྡོག་པ་ཉིད། །སྨོས་པའི་ཁྱད་པར་མ་
གཏོགས་པ། །མཐར་ཐུག་འབྲས་བུར་ཁྱད་པར་མེད། །དཔེར་ན་ཤཱཀ་ཐུབ་ཡོན་ཏན་བཞིན།།
གཞུང་དེར་འབྲས་བུར་བཤད་པ་རྣམས། །དེ་ཡི་ལམ་གྱིས་ཐོབ་དགོས་ན། །དངོས་སྨྲའི་
གཞུང་ལས་བཤད་པ་ཡི། །འབྲས་བུ་ས་མཚམས་གང་དུ་འཇོག །འབྲས་བུ་སྐུ་ཡི་རྣམ་
གཞག་ལ། །བྱེ་སྨྲས་རྣམ་གྲོལ་ཆོས་སྐུ་དང་། །གཟུགས་སྐུ་གཉིས་འདོད་ལོངས་སྤྲུལ་གྱི། །
དོན་དང་ཐ་སྙད་གཉིས་ཀ་མེད། །མདོ་སྡེ་པ་སོགས་གོང་མ་གསུམ། །སྐུ་གསུམ་ཡེ་ཤེས་
བཞི་རུ་འདོད། །རྒྱུད་སྡེ་འོག་མ་གསུམ་པོར་ཡང་། །སྐུ་གསུམ་འདི་དང་ཆ་འདྲ་ལ། །རྣམ་
པའི་འདོད་ཚུལ་སོ་སོར་ཡོད། །གཟུགས་སྐུ་རིགས་ལྔར་འདོད་པའི་ཚེ། །འབྱུང་བ་ལྔ་དང་
ཡེ་ཤེས་ལྔ། །དག་བྱ་དག་བྱེད་སྦྱར་ནས་གསུངས། །རྣལ་འབྱོར་ཆེན་པོའི་རྒྱུད་སྡེ་ལས། །
རྒྱུ་ཡི་སྐབས་སུ་དབང་བཞི་དང་། །བསྐྱེད་རིམ་ལ་སོགས་ལམ་བཞི་པོ། །བསྒོམས་པར་
སྐུ་བཞི་འབྱུང་བར་བཞེད། །རྣལ་འབྱོར་དབང་ཕྱུག་མན་ངག་ལས། །དྲུག་ཚན་བཞི་རུ་སྦྱར་
བ་དང་། །སྐུ་ལྔའི་རྣམ་གཞག་གསུངས་པ་ཡོད། །གསང་ཆེན་ཡིན་ཕྱིར་འདིར་མ་བཤད། །
འཇམ་དཔལ་རང་གི་ལྟ་བ་ཡི། །འདོད་པ་མདོར་བསྟན་མདོ་ལས་ཀྱང་། །སྐུ་གཅིག་ནས་ནི་
ལྔ་ཡི་བར། །རྣམ་གཞག་རྣམ་པ་ལྔ་རུ་གསུངས། །སྐུ་གཅིག་ཡེ་ཤེས་སྐུ་ཡིན་ཏེ། །ཡེ་ཤེས་
མིག་གཅིག་དྲི་མ་མེད། །སྐུ་གཉིས་རང་དོན་དོན་དམ་དང་། །གཞན་དོན་ཀུན་རྫོབ་སྐུ་ཉིད་
-131



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཡིན། །སྐུ་གསུམ་ཆོས་དང་ལོངས་སྤྱོད་རྫོགས། །སྤྲུལ་པའི་སྐུ་ཉིད་ཡིན་པར་གསུངས། །སྐུ་
བཞི་ཉིད་ཀྱང་བཤད་བྱ་སྟེ། །ངོ་བོ་ཉིད་ལོངས་རྫོགས་བཅས་དང༌། །དེ་བཞིན་གཞན་པ་
སྤྲུལ་པ་དང་། །ཆོས་སྐུ་མཛད་པར་བཅས་པ་སྟེ། །རྣམ་པ་བཞིར་ནི་ཡང་དག་བརྗོད། །ཅེས་
པ་མདོ་དེའི་ལུང་ཚིག་ཡིན། །བྱམས་པས་ནི་ཞེས་ཚིག་སྦྱོར་ཚེ། །སྐུ་གསུམ་ཆོས་སྐུའི་དབྱེ་
བར་བཞེད། །འདིར་ནི་དང་ཞེས་འབྱེད་པའི་ཚེ། །ཆོས་སྐུ་དབྱེ་བའི་གྲངས་སུ་བཞེད། །སྐུ་
ལྔ་ཉིད་ཀྱང་ལུང་དེར་ནི། །སངས་རྒྱས་སྐུ་ལྔའི་བདག་ཉིད་ཅན། ཁྱབ་བདག་ཡེ་ཤེས་ལྔ་ཡི་
བདག །སངས་རྒྱས་ལྔ་བདག་ཅོད་པན་ཅན། །སྤྱན་ལྔ་ཆགས་པ་མེད་པ་འཆང་། །ཞེས་
པའི་ཚིག་གིས་གསུངས་པ་ཡིན། །དེ་འདྲའི་རྣམ་དབྱེ་མི་ཤེས་པར། ཁ་ཅིག་ཕ་རོལ་ཕྱིན་པ་
ལའང་། །སྐུ་བཞི་བྱམས་པའི་ལུང་ཉིད་ཀྱིས། །འགྲུབ་པར་སྨྲ་བ་ལུང་ཚིག་ལ། །དཔྱད་པའི་
ནུས་པ་མེད་པར་ཟད། །དེས་ན་ལེགས་པར་དཔྱོད་ལ་སྨོས། །མདོར་ན་ཉན་ཐོས་ཐེག་པ་
ནས། །གསང་ཆེན་བླ་ན་མེད་པའི་བར། །འབྲས་བུ་དོན་གཅིག་བཤད་པའི་ཚུལ། །ཐ་དད་
སྤྲོ་བ་བསྐྱེད་ཕྱིར་ཡིན། །འབྲས་བུའི་སྐབས་ཏེ་ལྔ་པའོ།། །།
༈ དེ་ལྟར་ཚུལ་བཞིན་བཤད་པ་འདི། །བདག་ཉིད་གྲགས་པ་བསྒྲགས་པའམ། །
གཞན་ལ་གནོད་པའི་ཕྱིར་མིན་ཏེ། །གཅིག་ཏུ་བསྟན་ལ་ཕན་ཕྱིར་ཡིན། །རྒྱལ་བས་ལུང་
བསྟན་ཀླུ་སྒྲུབ་སོགས། །འཛམ་གླིང་མཛེས་པའི་རྒྱན་རྣམས་ཀྱིས། །འཕགས་པའི་ཡུལ་དུ་
ཕྱི་ནང་གི །ལོག་སྨྲའི་མུན་པ་བསལ་བར་མཛད། །ལྗོངས་འདིར་རིན་ཆེན་བཟང་པོ་དང་། །
བླ་ཆེན་འབྲོག་དང་འགོས་སོགས་ཀྱིས། །རྡོ་རྗེ་ཐེག་པའི་བསྟན་པ་མཆོག །བཤད་སྒྲུབ་ཆུ་
བོའི་རྒྱུན་བཞིན་མཛད། །དེ་རྗེས་ཆོས་ལོག་འཕེལ་བ་རྣམས། །ས་སྐྱའི་འཇམ་དབྱངས་
གྲགས་ཐོབ་དེས། །ལུང་རིགས་འོད་ཀྱིས་རབ་བསལ་ནས། །ལམ་བཟང་སྣང་བ་གསལ་
བར་མཛད། །མགོན་པོ་དེ་ཉིད་སློབ་ཚོགས་དང་། །བཅས་པ་ཞིང་གཞན་གཤེགས་གྱུར་
-132



སྡོམ་གསུམ་ཁ་སྐོང་ལེགས་བཤད་འོད་ཀྱི་སྣང་བ།
ནས། །རིང་ཞིག་ལོན་ནས་བོད་ཡུལ་འདིར། །ལུང་རིགས་མན་ངག་དང་བྲལ་བའི། །རང་
བཟོའི་ཆོས་ལུགས་དུ་མ་ཡིས། །བསྟན་པའི་ཉམས་ལེན་སྡོམ་གསུམ་ལ། །གནད་ཀྱི་དོན་
རྣམས་བཤིགས་ནས་ནི། །ཐོས་ཆུང་མགོ་བསྐོར་མང་དུ་བྱུང་། །དེ་དག་ལུང་དང་རིགས་པ་
ཡིས། །རྣམ་པར་བསལ་ནས་གནད་རྣམས་ལ། །སྐལ་ལྡན་མ་འཁྲུལ་སྤྱོད་པའི་ཕྱིར། །
བསྟན་བཅོས་ཆེན་པོ་འདི་བྱས་སོ། །ཕྱོགས་ཞེན་རབ་རིབ་དང་བྲལ་ཞིང་། །རྣམ་དཔྱོད་
གསལ་བའི་མིག་ལྡན་པས། །ཚུལ་བཞིན་བལྟས་ན་ལམ་བཟང་གི །སྣང་བ་གསལ་བར་
འགྱུར་རོ་ཞེས། ཁོ་བོས་གསང་མཐོའི་སྐད་ཀྱིས་སྒྲོགས། །ཅི་ཕྱིར་ཞེ་ན་མདོ་རྒྱུད་ཀྱི། །
གནད་ལ་བློ་གྲོས་དྲི་མེད་ཀྱིས། །དཔྱད་ནས་སྨྲས་པ་ཡིན་ཕྱིར་རོ། །དེ་སླད་སྙིགས་མའི་
དུས་འདི་རུ། །སྐལ་ལྡན་ཟབ་དོན་དོན་གཉེར་རྣམས། །ལེགས་བཤད་འདི་ཡིས་འཁྲིད་
བྱས་ནས། །གསུང་རབ་གྲོང་ཁྱེར་བགྲོད་པར་རིགས། །བསོད་ནམས་འདི་ཡིས་ཚོགས་
གཉིས་རི་བོའི་རྩེར། །སྤངས་རྟོགས་ནུས་པའི་ལུས་སྟོབས་རབ་རྒྱས་ཏེ། །མཐའ་ཡས་འགྲོ་
ལ་སྲིད་པའི་མཐར་ཐུག་པར། །དམ་ཆོས་སེང་གེའི་སྒྲ་དབྱངས་སྒྲོགས་པར་ཤོག །གང་སྐུ་
འཇིགས་རུང་སྤྲིན་སྔོན་ཀློང་དཀྱིལ་ནས། །ཞལ་དམར་རྣམ་པར་གཡོ་བའི་གློག་ཕྲེང་
འཁྱུག །ཧཱུྃ་ཕཊ་འབྲུག་གི་འུར་ཆེམ་སྒྲོགས་པ་ཅན། །སྲུང་མའི་དབང་པོས་ལེགས་བཤད་
འདི་སྤེལ་ཅིག། །།
སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་གཞི་ལམ་འབྲས་གསུམ་གསལ་བར་
བྱེད་པའི་ལེགས་བཤད་འོད་ཀྱི་སྣང་བ་ཞེས་བྱ་བ་འདི་ནི། དཀྱིལ་འཁོར་རྒྱ་མཚོའི་རིགས་
བདག་རྡོ་རྗེ་འཆང་དང་དབྱེར་མ་མཆིས་པ་ཐམས་ཅད་མཁྱེན་པ་ཀུན་དགའ་བཟང་པོ་ལ་
སོགས་པ་ཡོངས་འཛིན་དུ་མའི་ཞབས་རྡུལ་སྤྱི་བོས་བླངས་པ་ལ་བསྟེན་ནས། སྡེ་སྣོད་དང་
རྒྱུད་སྡེའི་དོན་ལ་མ་འཁྲུལ་བའི་ངེས་པ་གཏིང་ནས་རྙེད་པ། ཤཱཀྱའི་དགེ་སློང་བསོད་ནམས་བ
-133



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སེང་གེས་དཔལ་ལྡན་ས་སྐྱ་པཎྜི་ཏ་ཆོས་ཀྱི་དབྱིངས་སུ་ཞུགས་ནས་ལོ་ཉིས་བརྒྱ་དང་ཉི་ཤུ་
རྩ་ལྔ་འདས་པ་ས་ཕོ་ས་པ་ས་ཕོ་ཁྱིའི་ལོ་ལ་རྟ་ནག་རིན་ཆེན་རྩེ་ཐུབ་བསྟན་རྣམ་པར་རྒྱལ་བའི་དགོན་
པར་སྦྱར་བའི་ཡི་གེ་པ་ནི་གཞོན་ནུ་བཟང་པོའོ། །འདིས་བསྟན་པ་དང་སེམས་ཅན་ལ་ཕན་
པ་དཔག་ཏུ་མེད་པར་འབྱུང་བར་གྱུར་ཅིག། །།
༈ ཨོཾ་སྭསྟི། རྒྱལ་བསྟན་མངའ་བདག་ས་སྐྱ་པཎྜི་ཏས། །རྒྱལ་བསྟན་འཁྲུལ་སེལ་
བསྟན་བཅོས་ཁྱད་པར་ཅན། །རྒྱལ་བསྟན་གསལ་བྱེད་སྡོམ་གསུམ་རབ་དབྱེ་ཞེས། །རྒྱལ་བའི་
བསྟན་འཛིན་ཡོངས་ཀྱི་ལམ་བཟང་མཛད། །མཁས་པ་དག་གིས་སླར་ཡང་བསྟན་པ་ལ། །མཁས་
པའི་བྱ་བ་འཆད་རྩོད་རྩོམ་པ་ཡིས། །མཁས་པའི་ཕྱག་རྗེས་འཁྲུལ་མེད་བསྟན་པའི་རྒྱུན། །མཁས་
པ་དག་གིས་གསལ་བར་གྱིས་ཞེས་གདམས། །ཀུན་མཁྱེན་རྒྱལ་བའི་བསྟན་པའི་སྲོག་ཤིང་མཆོག །
ཀུན་གཟིགས་ཆོས་ཚུལ་རྒྱ་མཚོའི་བདག་ཉིད་ཆེ། །ཀུན་མཁྱེན་བླ་མ་བསོད་ནམས་སེང་གེ་ཡི། །
ཀུན་ཕན་ལེགས་བཤད་བསམ་འཕེལ་རིན་པོ་ཆེ། །ཆོས་སྦྱིན་མི་འཛད་པར་དུ་བསྐྲུན་འདིས་དགེས།།
རྒྱལ་བའི་བསྟན་དང་བསྟན་འཛིན་སྤྱི་ཁྱད་པར། །ས་སྐྱའི་འཇམ་མགོན་ཡབ་སྲས་སྐུ་མཆེད་དང་། །
མཁན་ཆེན་ཐམས་ཅད་མཁྱེན་གཟིགས་ཡོངས་འཛིན་མཆོག །བྱམས་པ་སྨོན་ལམ་མཚན་ཅན་
ཞབས་པད་བརྟན། །ས་ངོར་བསྟན་པ་མདོ་སྔགས་བཤད་སྒྲུབ་རྒྱུན། །འཕེལ་རྒྱས་སྣོད་བཅུད་བདེ་
ཞིང་བདག་འཁོར་བཅས། །མི་མཐུན་ཕྱོགས་ལས་རྒྱལ་ཞིང་ལུགས་ཟུང་གི །འདོད་དགུ་ལྷུན་གྲུབ་
ངུར་སྨྲིག་རྒྱལ་མཚན་འཛིན། །དོན་གཉིས་ལྷུན་གྲུབ་དཔལ་ལ་སྤྱོད་པར་ཤོག །བླ་མ་མཆོག་གསུམ་
ཆོས་སྲུང་ནོར་ལྷ་ཡིས། །ལུགས་ཟུང་ལེགས་ཚོགས་འཕེལ་བརྟན་བཀྲ་ཤིས་སྩོལ། །ཞེས་ལུགས་
བརྒྱའི་འདུན་ས་སྡེ་དགེ་ལྷུན་གྲུབ་སྟེང་གི་ཆོས་གྲྭར་པར་དུ་འགོད་ཚེ་སྡེ་དགེ་ས་སྐྱོང་ལྷ་བཙུན་ཨཱན་
རྗེས་སྨྲས་པ་དགེ། །།
-134



སྡོམ་གསུམ་ཁ་སྐོང་ལུང་རིགས་ཀྱི་རྔ་སྒྲ།
༄༅། །སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་ལུང་རིགས་ཀྱི་རྔ་སྒྲ་
ཞེས་པ་བཞུགས། །
པཎ་ཆེན་ཤཱཀྱ་མཆོག་ལྡན་གྱིས་མཛད།
པའི་ཟླ་བ
མ༄༅། །ན་མོསརྦ་ཛྙཱ་ཡ། ལུང་གི་ཉི་མ་མེས་པོའི་གཙུག་གིས་བླངས། །རིགས་
བ་བདེ་འབྱུང་ཐོད་ན་གསལ། །མན་ངག་འཕྲུལ་གྱིས་ཁྱབ་འཇུག་སྟོབས་འཕྲོག་
པའི། །གཞུང་ལུགས་མཆོག་དེར་གུས་པས་ཕྱག་བྱས་ནས། །ཆོས་དང་ཆོས་མིན་རྣམ་པར་
དབྱེ་མཛད་པའི། །བསྟན་བཅོས་བཟང་དེའི་ཁ་སྐོང་རྒྱན་འདི་བྲི། །
སོ་སོ་ཐར་པའི་སྡོམ་པ་ཡི། །ངོ་བོ་རིག་བྱེད་ཡིན་མིན་གཉིས། །ཇི་སྲིད་དུ་ཡང་ལུས་
ངག་གི །དགེ་བ་བདུན་ལ་སྣ་གཉིས་བཤད། །འདོད་གཏོགས་ལུས་ངག་རྗེས་འབྲང་བའི།།
གཟུང་ཅན་ཡིན་ཕྱིར་ཤི་བས་གཏོང་། །རིག་བྱེད་མིན་པ་རྐྱང་པ་ཡི། །ངོ་བོར་འདོད་གཏོགས་
གཟུགས་ཅན་ཙམ། །ཡིན་ཕྱིར་ཤི་བས་གཏོང་ཞེས་པ། །བྱེ་བྲག་སྨྲ་བའི་གཞུང་ན་མེད། །
འཆི་འཕོ་བསམ་གཏན་ཟག་མེད་ཀྱིའང་། །སྡོམ་པའི་གཏོང་རྒྱུར་ངེས་འདོད་དམ། །ངོ་བོ་
སེམས་དཔའ་ཡིན་དེ་དག །ཇི་སྲིད་སེམས་མ་ཉམས་ཀྱི་བར། །ཆོ་ག་འཁྲུལ་པ་མེད་པ་ཡིས།།
བླངས་ན་སྐྱེ་བ་ཡིན་མོད་ཀྱི། །སོ་སོ་ཐར་པའི་སྡོམ་པ་ནི། །སེམས་པ་ཡིན་ཀྱང་བྱང་ཆུབ་བར། །
ལེན་པའི་ཆོ་ག་སངས་རྒྱས་ཀྱི། །གསུང་རབ་དག་ཏུ་འབྱུང་མི་སྲིད། །སོ་སོར་ཐར་པའི་ཆོ་ག་ཡི།།
བླངས་པ་མེད་ཀྱང་སེམས་བསྐྱེད་ན། །བྱང་ཆུབ་བར་དུ་ཆོས་ཉིད་ཀྱིས། །ཐོབ་པར་བཤད་པ་
མདོ་ཡི་ལུགས། །མདོར་ན་དོན་དམ་དགེ་སློང་ཞེས། །བཤད་པ་དགེ་སྦྱོང་ཚུལ་ལ་དགོངས། །
-135



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དེས་ན་གཞུང་ན་གཞུང་གི་སྒྲས་ཟིན་ཙམ། །དགོངས་པ་ཉིད་དུ་བཟུང་མི་བྱ། །ལ་ལ་ཐེག་ཆེན་སེམས་
བསྐྱེད་དང་། །སྔགས་ཀྱི་སྡོམ་པའི་ཆོ་ག་ཡིས། །སོ་ཐར་སྡོམ་པ་བསྐྱེད་པ་ནི། །གོང་མའི་དགོངས་
པ་ཡིན་ཞེས་ཟེར། །དེ་ལྟ་ཡིན་ན་འཇམ་པའི་དབྱངས། །ཐེག་པ་ཆེན་པོའི་སོ་སོར་ཐར། །འཆད་
པའི་སྐབས་སུ་དེ་ལྟ་བུ། །མི་འཆད་ན་ཡང་དོན་འདི་ཉིད། །འགོག་པར་མཛད་པ་དེ་ཀོ་ཉིད། །བུ
མདོ་སྡེ་དག་ཏུ་ཆོས་ཉིད་ཀྱིས། །ཐོབ་དང་བླངས་པ་རྣམ་གཉིས་གསུངས། །གཞུང་འདིར་ཆོས་
ཉིད་ཀྱིས་ཐོབ་པའི། །སོ་ཐར་སྡོམ་པ་མི་བཞེད་དོ། །མདོར་ན་འདུལ་བར་མ་གསུངས་པའི། །
སོ་ཐར་སྡོམ་པའི་ཆོ་ག་ནི། །ཐེག་པ་ཆེ་ཆུང་གང་ལ་ཡང་། །རུང་བ་མིན་པ་གཞུང་འདིའི་ལུགས།།
ལ་ལ་རིགས་བརྒྱད་དེ་ལྟ་སྟེ། །སོ་ཐར་ཙམ་ལ་མ་ངེས་ཟེར། །མདོ་སྡེ་དང་ནི་མངོན་པ་ལས། །
ལྷ་ཡི་རྟེན་ལ་དགེ་བསྙེན་དང་། །ཆོས་ཉིད་ཀྱིས་ཐོབ་དགེ་སློང་བཤད། །བརྒྱད་པོའང་དེ་ལྟ་
མིན་པར་མཚུངས། །འཇམ་དབྱངས་གོང་མས་རིགས་བརྒྱད་ཀྱི། །རང་བཞིན་མི་མཐུན་ཕྱོགས་
སྤོང་ལ། །སོ་ཐར་སྡོམ་པར་བསྡུས་ནས་ཡོད། །འདི་འདྲ་མདོ་སྡེ་སོགས་ནའང་མང་། །དངོས་
བཏགས་སོ་སོར་ཕྱེ་བ་ནི། །དག་གསལ་གཞུང་འདིའི་དགོངས་པའོ། །བྱང་ཆུབ་སེམས་དཔའི་
སྡོམ་པ་ཡི། །གཞན་ལ་གནོད་པ་སྤོང་བའི་ཆ། །སོ་ཐར་སྡོམ་པ་དངོས་མིན་ཕྱིར། །ལེའུ་དང་
པོར་མ་བཤད་དོ། །གཞན་ལ་གནོད་པ་སྤོང་བ་ཡི། །སེམས་པ་དབང་ལྡན་རྒྱུན་ཆགས་ཙམ། །
སོ་ཐར་སྡོམ་པའི་དོན་མིན་ན། །སྡོམ་པས་མ་ཟིན་བར་མ་དང་། །བསམ་གཏན་སྡོམ་དང་ཟག་
མེད་ཀྱི། །སྡོམ་པ་མ་ལུས་སོ་ཐར་གྱི། །སྡོམ་པར་མི་འདོད་དེ་ཅི་ཞིག །དེ་ལྟར་དེ་ཡང་འདོད་ཅེ་
ན། །མཉམ་པར་བཞག་དང་ཟག་མེད་པ། །འདོད་པར་སྤྱོད་པའི་ཚུལ་ཁྲིམས་ཞེས། །འཆད་བྱེད་
མངོན་པའི་གཞུང་ལུགས་ནི། །སྔོན་ཆད་བྱུང་བ་མ་ཡིན་ནོ། །ཟག་པ་མེད་པའི་སོ་ཐར་དང་། །
བསམ་གཏན་སྡོམ་པའི་སྔོན་མ་བྱུང་། །སོ་སོ་ཐར་པའི་ངོ་བོ་ཙམ། །དེར་བཤད་པ་ཡིས་དེར་
གཏོགས་ན། །སོ་སྐྱེ་མ་ལུས་སོ་ཐར་གྱི། །སྡོམ་པར་ཐལ་བ་མ་ཡིན་ནམ། །དེ་ཡང་དེ་ལྟར་འདོད་
-136



སྡོམ་གསུམ་ཁ་སྐོང་ལུང་རིགས་ཀྱི་རྔ་སྒྲ།
ཅེ་ན། །དེ་དག་འཇམ་པའི་དབྱངས་ཀྱིས་ནི། །གཞུང་གི་ཆ་ཤས་གང་གིས་སྟོན། །སོ་སོ་ཐར་
པའི་སྡོམ་པ་ཅན། །མིན་པ་དག་ལ་དབུ་མ་ཡི། །སེམས་བསྐྱེད་སྡོམ་པ་བཤད་མིན་ནམ། །རྗེ་
བཙུན་ཉིད་ཀྱི་ཉི་ཤུ་པའི། །རྣམ་པར་བཤད་པར་བཤད་ཅེ་ན། །རང་བཞིན་མི་མཐུན་ཕྱོགས་སྤོང་
ལ། །སོ་སོ་ཐར་པའི་སྡོམ་པར་བཏགས། །ཇི་བཞིན་སྒྲ་ལ་མངོན་ཞེན་ན། །བཤད་དེར་ཉན་
ཐོས་སོ་སོར་ཐར། །བྱང་སེམས་སྡོམ་པ་སྐྱེ་བ་དང་། །གནས་པའི་རྟེན་ཡང་མིན་པར་གསུངས།།
ཆོས་ཉིད་དགེ་བ་ཡིན་ན་ནི། །སྡིག་པའི་ཆོས་ཉིད་དགེ་བར་འགྱུར། །དེ་ཚེ་ཟག་བཅས་དགེ་བའི་
ཕྱིར། །རྣམ་སྨིན་མཐོ་རིས་མྱོང་བར་འགྱུར། །མངོན་པའི་ཆོས་ལས་འདུས་མ་བྱས། །ཟག་པ་
མེད་པར་བཤད་ཅེ་ན། །དེ་དག་ལུང་མ་བསྟན་པར་ཡང་། །བཤད་པ་དེ་ཡང་འདོད་པར་གྱིས།།
འགོག་པའི་བདེན་དང་དེ་བཞིན་ཉིད། །དོན་དམ་དགེ་བར་བཤད་ཅེ་ན། །འགོག་བདེན་དེ་
བཞིན་ཉིད་མིན་ཕྱིར། །བཤད་ཀྱང་ཁྱེད་ཀྱི་ལུང་མ་མིན། །གང་བཤད་དགེ་བ་ཉིད་ཡིན་ན། །
རྗེས་འབྲེལ་དགེ་བའང་དེར་འགྱུར་རོ། །ཡང་ན་བདེ་བར་གཤེགས་པ་ཡི། །སྙིང་པོ་དངོས་
དང་ལྡན་བཞིན་དུ། །ལས་དང་ཉོན་མོངས་དབང་གིས་ནི། །ངན་འགྲོ་འགྲོ་བར་མི་སྲིད་དོ། །
བདེ་བར་གཤེགས་པའི་སྙིང་པོ་ནི། །ཡོད་དགེ་ཡིན་པར་ལྟ་ཅི་སྨོས། །སེམས་ཅན་ཀུན་ལ་ཡོད་
པ་ཡང་། །གཞུང་འདི་མི་དགོངས་པ་མིན་ཏེ། །དངོས་ལ་གནོད་བྱེད་གསུང་ཕྱིར་རོ། ཁ་ཅིག་
རྟག་བརྟན་ཐེར་ཟུག་ཟེར། །རྟག་བརྟན་ཐེར་ཟུག་མ་ཡིན་པའི། །སྙིང་པོ་ཡོད་པར་འདོད་པ་
འཁྲུལ། །བདེ་གཤེགས་སྙིང་པོ་བདེན་གྲུབ་ཏུ། །མདོ་ལ་ཚིག་གིས་ཟིན་མེད་པས། །དེའི་
དགོངས་པ་འཆད་མི་དགོས། །བདེན་གྲུབ་དགོངས་པ་སྟོང་ཉིད་ཅེས། །འཆད་ན་དེ་ཡང་མཛེས་
མ་ཡིན། །གནས་མིན་བསྔོ་བ་གསུངས་པ་ནི། །ཆོས་ཉིད་བསྔོ་རྒྱུ་མིན་པའི་ལུང་། །ཅི་ཕྱིར་ཞེ་ན་
མི་འགྲུབ་པའི། །བསྔོ་བ་དོན་མེད་ཡིན་ཕྱིར་རོ། །དབྱེ་བར་བཤད་པས་གནོད་ཅེ་ན། །ཆོས་
ཉིད་དགེ་བའི་དབྱེ་བར་ཡང་། །བཤད་པའི་སྐྱོན་སོར་ཡོད་མིན་ནམ། །གཞན་དོན་ཡིན་ཡང་།
-137



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འདུལ་བ་ལས། །གསུངས་པའི་ཡན་ལག་ཀུན་ཚང་ན། །རང་རང་ཉེས་བར་འགྱུར་བའི་ཕྱིར། །
སོ་སོ་ཐར་པ་བསྒྲིམ་སྟེ་གསུངས། ཁ་སྐོང་ལེའུ་དང་པོའོ།། །།
༈ དེ་ལྟར་སོ་སོར་ཐར་ལྡན་པས། །ཕ་རོལ་ཕྱིན་པའི་ལུང་གཉིས་ཀྱི། །བྱང་ཆུབ་
སེམས་དཔའི་སྡོམ་བཟུང་ན། །དེ་ཡིས་སྡོམ་པ་གཉིས་ལྡན་འགྱུར། །ལུགས་གཉིས་སྡོམ་པའི་ངོ་
བོ་ལ། །བཟང་ངན་མེད་ཀྱང་རྩ་བ་ཡི། །ལྟུང་བ་ཡིན་མིན་མི་མཐུན་ཏེ། །དགེ་སློང་ཕ་མའི་སྡོམ་
པ་བཞིན། ཁ་ཅིག་ལུགས་གཉིས་སྡོམ་པ་ནི། །བྱང་སེམས་སྡོམ་པར་མཚུངས་པའི་ཕྱིར། །རྩ་
བའི་ལྟུང་བ་གཅིག་ཅེས་ཟེར། །འོ་ན་སྡེ་པ་བཅོ་བརྒྱད་ཀྱི། །སོ་ཐར་བཟང་ངན་མེད་པའི་ཕྱིར།།
རྩ་བའི་ལྟུང་བ་གཅིག་པར་འགྱུར། ཁྱེད་རང་ལྟར་ན་རྒྱུད་སྡེ་ཡི། །སྡོམ་བཟུང་ཆོ་ག་གཅིག་པའི་
ཕྱིར། །རྩ་བའི་ལྟུང་བ་ཐུན་མོང་འགྱུར། །དབུ་མའི་ལྟ་བ་དང་ལྡན་པས། །སེམས་ཙམ་ཆོ་གས་
བླངས་གྱུར་ན། །དེའི་གཞུང་བཞིན་རྩ་བ་དང་། །ཡན་ལག་ལྟུང་བ་བསྲུང་བར་བྱ། །སེམས་
ཙམ་ལྟ་བ་དང་ལྡན་པས། །དབུ་མའི་ཆོ་གས་བླངས་གྱུར་ན། །དེའི་གཞུང་བཞིན་རྩ་བ་དང་། །
ཡན་ལག་སོ་སོར་བསྲུང་བར་བྱ། །དེ་ལྟ་ཡིན་ན་ལུགས་གཉིས་པོ། །གཅིག་ཏུ་བསྲེས་པར་སོང་
ཞེ་ན། །ལྟ་བ་གང་ལ་གནས་གྱུར་ཀྱང་། །ཆོ་ག་སོ་སོར་ངེས་པའི་ཕྱིར། །གཉིས་པོ་བསྲེས་པ་མ་
ཡིན་ནོ། །འོ་ན་ལྟ་བའི་ཁྱད་པར་གྱིས། །ཆོ་ག་བྱེད་པར་འགལ་ཞེ་ན། །ཉན་ཐོས་དང་ནི་ཐེག་
ཆེན་གྱི། །སྐྱབས་སུ་འགྲོ་བའི་ཡུལ་དང་དུས། །ལྟ་བས་ཕྱེ་བ་ཡིན་མོད་ཀྱི། །ལྟ་བ་གང་ལ་
གནས་གྱུར་ཀྱང་། །ཆོ་ག་རང་རང་ལུགས་མིན་ནམ། །ལྟ་བ་རྟོགས་ན་སྤྱོད་པ་ལ། །གཅིག་ཅར་
སློབ་པར་ནུས་པའི་ཕྱིར། །དབུ་མའི་ལུགས་ལ་སོ་ཐར་གྱི། །རང་བཞིན་ཁ་ན་མ་ཐོ་ནས། །སྨོན་
འཇུག་རིམ་གྱིས་བསླབ་མི་དགོས། །སེམས་ཙམ་དེ་ལ་བཟློག་པའོ། །དེ་ཕྱིར་ཆེད་དུ་བྱ་བ་ཡི། །
གདུལ་བྱའི་གཙོ་བོའི་ཁྱད་པར་ཡིན། །བསླབ་པ་ཀུན་བཏུས་ལས་གསུངས་པའི། །རྩ་བའི་ལྟུང་
བ་བྱང་ས་ཡི། །རྩ་བའི་ལྟུང་བ་བཞི་པོར་འདུས། །བྱང་སར་བསླབ་བཏུས་ལས་གསུངས་པའི།།
-138



སྡོམ་གསུམ་ཁ་སྐོང་ལུང་རིགས་ཀྱི་རྔ་སྒྲ།
ལྟུང་བ་མཐའ་དག་མ་བསྡུས་ཏེ། །གཅིག་ནི་སྨོན་པ་སེམས་བསྐྱེད་དང་། །འཇུག་པ་གཉིས་
ཀའི་དབང་བྱས་ཤིང་། །སོ་སོ་ཐར་པའི་རང་བཞིན་གྱི། ཁ་ན་མ་ཐོ་བ་ཡང་བསྡུས། །གཅིག་ནི་
སོ་སོར་ཐར་པ་དང་། །སྨོན་པ་སེམས་བསྐྱེད་ཉན་པ་ལ། །འཇུག་སེམས་རྐྱང་པའི་སྡོམ་པ་ཡི། །
རྩ་བའི་ལྟུང་བ་ཉིད་ཡིན་ཕྱིར། །དེ་ལྟ་ན་ཡང་སྲོལ་འབྱེད་གཉིས། །ཕན་ཚུན་བསྲེ་བར་མི་བྱའོ།
ཁ་ཅིག་ངེས་པར་བསྲེ་དགོས་ཟེར། །བསླབ་བཏུས་ལས་གསུངས་རྩ་བའི་ལྟུང་། །ཐོགས་མེད་
རྩ་བར་བཞེད་མི་བཞེད། །རྣམ་པར་བརྟགས་ན་འཇིག་པར་འགྱུར། །བཞེད་ན་ཐོགས་མེད་
རྗེས་འབྲང་དང་། །བཅས་པས་མ་བཤད་དེ་ཅི་ཞེས། །བརྟགས་ན་ཁྱེད་ལ་མི་རུང་ངོ་། །ངེད་ཀྱི་
ལུགས་ལ་བྱང་ས་ཡི། །སྡོམ་ལྡན་དེ་ཡིས་བསླབ་བཏུས་ཀྱི། །རྩ་ལྟུང་ཡལ་བར་དོར་མིན་དེ། །
དེར་བཤད་འགའ་ཞིག་སོ་ཐར་གྱི། །རྩ་བའི་ལྟུང་བ་དག་ཏུ་འགྱུར། །འགའ་ཞིག་སྨོན་
སེམས་གཏོང་བའི་རྒྱུ། །ལ་ལ་འཇུག་པ་ཉིད་ཀྱི་ནི། །ཕས་ཕམ་ལྟུང་བར་བཤད་པ་སྟེ། །འགའ་
ཞིག་ཉེས་བྱས་ན་ནའང་སྣང་། །ཉན་ཐོས་གཞུང་ལས་སེམས་བསྐྱེད་པ། །མཚན་ཉིད་ལྡན་པ་
བཤད་མེད་ཀྱིས། །བསླབ་བྱའི་ཡན་ལག་མ་ཚང་ཕྱིར། །དེ་ཡི་ཆོ་ག་འདིར་མི་འཆད། །མཐའ་
ཡས་རྒྱུད་སྡེ་ལས་གསུངས་པའི། །བྱང་སེམས་སྡོམ་པའི་ཐོབ་ཚུལ་ནི། །སྔགས་ཀྱི་སྡོམ་པའི་
ཡན་ལག་ཉིད། །ཡིན་ཕྱིར་ལེའུ་འདིར་མ་བཤད། །དེའི་ བསླབ་བྱ་རྐང་གྲངས་ནི། །ཕལ་ཆེར་
དབུ་མའི་ལུགས་དང་མཐུན། །སོ་སོ་ཐར་པ་སྔོན་བཏང་སྟེ། །སྨོན་པ་སེམས་བསྐྱེད་བརྟན་བྱས་
ནས། །འཇུག་པ་འབའ་ཞིག་བླང་གྱུར་ན། །སེམས་ཙམ་གཞུང་བཞིན་བསྲུང་བར་བྱ། །དབུ་མ་
ལུགས་ཀྱི་སེམས་བསྐྱེད་ཀྱི། །ལུང་དུ་བཤད་པ་གང་ཡིན་པ། །དེ་དག་སྨོན་པ་ཙམ་གྱི་ལུང༌། །
ཡིན་ཕྱིར་སེམས་ཙམ་ལུགས་ཀྱི་མིན། ཁ་སྐོང་ལེའུ་གཉིས་པའོ།། །།
༈ དེ་ལྟར་སོ་སོར་ཐར་པ་དང་། །ལུགས་གཉིས་བྱང་ཆུབ་སེམས་ལྡན་པས། །དབང་
བསྐུར་མཚན་ཉིད་ལྡན་ཐོབ་ན། །དེ་ཡིས་སྡོམ་པ་གསུམ་ལྡན་འགྱུར། །རྒྱུད་སྡེ་འོག་མའི་དབང་
-139



1བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གིས་ཀྱང་། །ཐོབ་པའི་སྡོམ་པ་ཡོད་མོད་ཀྱི། ཁྱད་པར་འཕགས་པ་བླ་མེད་ཀྱི། །དབང་ལས་
ཐོབ་པ་འདིར་བཟུང་ངམ། །དབང་གོང་ལས་ཐོབ་དམ་ཚིག་ནི། །ཡོད་མོད་དེ་ཡི་ངོ་སྐལ་གྱི། །
རྩ་བའི་ལྟུང་བ་མ་བཤད་ཕྱིར། །སྡོམ་པའི་ཁྱད་པར་མི་བཞེད་དོ། །འོན་ཀྱང་སེམས་འགྲེལ་སྐོར་
གསུམ་ལས། །གོང་མའི་དབང་བསྐུར་མ་ཐོབ་ན། །རྡོ་རྗེ་སློབ་དཔོན་ཉིད་མིན་ཕྱིར། །སྔགས་
སྡོམ་པ་རྫོགས་པར་མ་བཤད་དོ། །རྩ་བའི་ལྟུང་བ་བཅུ་བཞི་ཡིས། །བུམ་དབང་ལས་ཐོབ་སྡོམ་
པ་ཡི། །རྩ་བ་འཇིག་པར་བྱེད་པའི་ཕྱིར། །དེ་མཐར་སྔགས་ཀྱི་སྡོམ་པ་རྫོགས། ཁ་ཅིག་བྱ་སྤྱོད་
རྒྱུད་གཉིས་སུ། །རིགས་ལྔའི་སྡོམ་བཟུང་མ་བཤད་ཕྱིར། །བྱང་སེམས་སྡོམ་པ་ལས་གཞན་
པའི། །སྔགས་ཀྱི་སྡོམ་པ་ཡོད་མ་ཡིན། །སྡོམ་བཟུང་ལན་གསུམ་བརྗོད་པའི་མཐར། །སྔགས་
ཀྱི་སྡོམ་པ་ཐོབ་ཅེས་ཟེར། །འོ་ན་བསྙེན་རྫོགས་དུས་སུ་ཡང་། །དགེ་བསྙེན་དགེ་ཚུལ་དང་
མཚུངས་པར། །སྡོམ་པ་ཁས་བླངས་མེད་པའི་ཕྱིར། །སྡོམ་པ་ཐོབ་པ་མེད་པར་འགྱུར། །མདོར་
ན་ཁས་ལེན་གསུམ་གྱིས་ནི། །སྡོམ་པ་རྫོགས་པར་ཐོབ་ཅེས་པ། །འདུལ་བའི་རིགས་བསྒྲེ་
ཡིན་མོད་ཀྱི། །དེ་ཡང་དེ་ལྟར་མ་ངེས་སོ། །གཞན་ཡང་དབང་བསྐུར་མ་ཐོབ་པར། །སྟ་གོན་
འཇུག་པ་ཙམ་གྱིས་ཀྱང་། །སྔགས་ཀྱི་སྡོམ་པ་རྫོགས་པའི་ཕྱིར། །རྩ་བའི་ལྟུང་བ་བསྲུང་དགོས་
འགྱུར། །མ་བསྲུངས་སྔགས་སྡོམ་ཉམས་པར་འགྱུར། །རྒྱུད་སྡེ་གོང་མ་གཉིས་ཀྱི་ནི། །སྡོམ་
པའི་ཁྱད་པར་གང་ཡིན་སྨོས། ཁྱད་པར་མེད་ན་རྩ་ལྟུང་ལ། ཁྱད་པར་འབྱུང་བ་འདི་ཅི་ཞིག །
སྔགས་ཀྱི་སྡོམ་པ་སྐྱེ་བ་ནི། །དབང་བསྐུར་ཅན་ལ་ལྟོས་ཞེས་ཟེར། །འདི་ཡང་བརྟགས་ན་སྙིང་
པོ་མེད། །དབང་ཐོབ་པ་ལ་བརྟགས་ན་ནི། ཁྱེད་ཀྱི་དམ་བཅའ་སྔ་མ་ཉམས། །དབང་ཐོབ་པ་ལ་
མི་ལྟོས་ན། །དབང་བསྐུར་བ་ལ་ལྟོས་པར་འགལ། །གཞན་ཡང་དབང་གི་དངོས་གཞི་ལས། །
སྡོམ་པ་ཐོབ་པ་མེད་པར་འགྱུར། །དེ་ལ་འདོད་པར་བྱ་མིན་ཏེ། །རིགས་ལྔའི་སྡོམ་པ་ཚིག་ཙམ་
གྱིས། །བཟུང་བ་རྐྱང་པས་སྡོམ་ཐོབ་ན། །དེ་དང་ཁས་ལེན་ཁྱད་ཡོད་ཅིང་། །སྒོམ་དོན་ཁྱད་ཡ
-140



སྡོམ་གསུམ་ཁ་སྐོང་ལུང་རིགས་ཀྱི་རྔ་སྒྲ།
པར་འཕགས་ཐོབ་པའི། །རིག་པའི་དབང་ལྔ་ཅིས་མི་ཐོབ། །བྱ་བའི་རྒྱུད་ཀྱི་རྩ་ལྟུང་ལ། །ཕུལ་
བྱུང་གི་ནི་སུམ་ཅུ་བཞི། ཁ་ཅིག་གསང་བ་སྤྱི་རྒྱུད་ལ། །དཀོན་མཆོག་གསུམ་དང་རིགས་སྔགས་
དང་། །གསང་སྔགས་ཕྱག་རྒྱ་ཆེན་པོ་དང་། །དམ་ཚིག་ཅན་དང་མཛའ་བོ་དང༌། །བླ་མ་སྤངས་
དང་དགུ་པོ་ལ། །རྩ་བའི་ལྟུ་བར་རིགས་པས་ཐོབ། །བྱང་སེམས་དབང་པོ་འབྲིང་རྟུལ་གྱི། །
ལྟུང་བ་ལྔ་དང་བཅུ་བཞི་ཟེར། །སྤྱོད་པའི་རྒྱུད་ཀྱི་རྩ་ལྟུང་ལ། །སྔགས་པ་རབ་ཏུ་བྱུང་བ་ཡི། །མི་
དགེ་བཅུ་དང་ཆོས་སློང་དང་། །བྱང་ཆུབ་སེམས་གཏོང་སེར་སྣ་བྱེད། །སེམས་ཅན་གནོད་དང་
བཅུ་བཞིའོ། །སྔགས་པ་ཁྱིམ་ན་གནས་པ་ཡིས། །རྩ་བ་བཞི་དང་ལོག་ལྟ་དང་། །ཐུན་མོང་བཞི་
དང་དགུ་པོ་ནི། །རྣམ་སྣང་མངོན་བྱང་ལས་གསུངས་སོ། ཁ་ཅིག་བྱ་སྤྱོད་རྒྱུད་གཉིས་སུ། །རྩ་
བའི་ལྟུང་བ་མ་བཤད་ཟེར། །རྒྱུད་ཆེན་རྣམ་སྣང་མངོན་བྱང་ལས། །རྩ་བའི་ལྟུང་བ་བཞི་པོ་ནི།།
སྲོག་གི་ཕྱིར་ཡང་མི་བྱ་སྟེ། །ཆོས་སྤོང་ལ་སོགས་བཞི་པོའོ། །ཞེ་སྡང་མི་དགེ་བཅུ་སྤྱད་པས། །
སྡོམ་པའི་རྩ་བ་ཉམས་བྱེད་ན། ཁྱིམ་པ་རྒྱལ་སྲིད་ལ་གནས་པས། །ལྟུང་བར་མི་འགྱུར་ཇི་ལྟར་
བྱ། །ཞེས་སོགས་དྲི་ལན་རྒྱས་པར་གསུངས། །དེ་དག་བྱང་སེམས་སྡོམ་པ་ཡི། །རྩ་བའི་ལྟུང་
བར་འགྱུར་ཡིན་ན། །བྱང་སེམས་ལྟུང་བའི་གྲངས་ངེས་ཉམས། །རྩ་བ་མེད་ན་ཡན་ལག་གི །
ལྟུང་བ་འགྱུར་བ་བཤད་དེ་འགལ། །དེ་ཡང་དེ་ལྟར་འདོད་ཅེ་ན། །ལེགས་པར་གྲུབ་པའི་རྒྱུད་
དང་ནི། །རྣམ་པར་སྣང་མཛད་མངོན་བྱང་ལས། །སྔགས་ཀྱི་འདུལ་བ་གསུངས་དང་འགལ། །
རྣམ་འབྱོར་རྒྱུད་ཀྱི་རྩ་ལྟུང་ནི། །རིགས་ལྔའི་སྡོམ་པ་བཟུང་བ་ཡི། །ཟློག་ཕྱོགས་བཅུ་ཡི་ཕས་
ཕམ་པ། །སློབ་དཔོན་ཀུན་དགའ་སྙིང་པོ་བཞེད། །བླ་མེད་རྒྱུད་ཀྱི་རྩ་ལྟུང་ནི། །ཀུན་ལ་གྲགས་
པ་ཉིད་ཡིན་ནོ། །
སྡོམ་གསུམ་རིམ་པར་ནོས་པ་ན། །རྫས་ཀྱི་ངོ་བོ་གསེར་འགྱུར་དཔེས། །སྔ་མ་
གཉིས་ཀྱི་ངོ་བོ་གང་། །ཕྱི་མར་གནས་འགྱུར་ངོ་བོ་གཅིག །སེམས་པ་རིགས་མཐུན་རྫས་གཞན་
-141



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གཉིས། །མཚུངས་པར་ལྡན་པ་མིན་ཕྱིར་རོ། །གཞི་མཐུན་སྲིད་པ་མ་ཡིན་ཏེ། །ཕན་ཚུན་མཚན་
ཉིད་མི་མཐུན་ཕྱིར། །སོ་ཐར་སྡོམ་པ་གསུམ་ལྡན་བཞིན། །སེམས་ཀྱི་སྐྱོན་ཡོན་ཀུན་ལ་སྦྱར། །
གནས་འགྱུར་ངོ་བོ་གཅིག་པའི་དོན། །ཡིན་ཁྱབ་མཉམ་པ་ལ་འདོད་ན། །རིམ་པར་སྐྱེས་པའི་
བསམ་གཏན་དང་། །ཟག་མེད་སྡོམ་པའང་དེར་འདོད་དམ། །དེ་ཡང་དེ་ལྟར་འདོད་ཅེ་ན། །
འདོད་པར་གཏོགས་པའི་བསམ་གཏན་དང་། །གཟུགས་མེད་ཁམས་སུ་གཏོགས་པ་ནི། །ཆོས་
ལས་འབྱུང་བ་མ་ཡིན་ནོ། །གསོལ་བཞིའི་ལས་ཀྱིས་བསྐྱེད་པ་ཡི། །སྔགས་ཀྱི་སྡོམ་པ་ཡོད་པ་
དང་། །དབང་བསྐུར་ལས་ཐོབ་དགེ་བསྙེན་དང་། །དགེ་སློང་ལ་སོགས་སྲིད་པར་འགྱུར། །དེ་
ལྟར་འདོད་པ་མ་ཡིན་ན། །གནས་འགྱུར་ཡིན་ཁྱབ་མཉམ་པ་འགལ། །སོ་སོ་ཐར་དང་བྱང་
སེམས་སྡོམ། །གནས་འགྱུར་ཚེ་ན་སྔགས་སྡོམ་གྱི། ཁྱབ་བྱར་འདོད་པ་མཛེས་འགྱུར་གྱི། ཁྱབ་
མཉམ་པ་དང་ཁྱབ་བྱེད་དུ། །འདོད་པ་སྔགས་ཀྱི་ལུགས་མིན་ནོ། །གཞན་ཡང་སྡོམ་པ་གསུམ་
པོ་ཡི། །རྩ་ལྟུང་སོ་སོར་ངེས་པའི་ཕྱིར། །གཞུང་བཞིན་སྲིད་པ་མ་ཡིན་ནོ། །སྡོམ་པ་གང་དང་གང་
ལྡན་པས། །རང་རང་རྩ་བའི་ལྟུང་བ་ནི། །མ་འདྲེས་སོ་སོར་བསྲུང་བྱ་སྟེ། །རེས་འགའ་གནང་
བཀག་ནང་འགལ་ཚེ། །ལས་དང་པོ་ཡི་སོ་ཐར་གྱི། །དགག་བྱ་གཙོ་བོར་བསྲུང་བྱ་ཞིང་། །བརྟན་
པ་ཐོབ་ནས་གོང་མ་ཡི། །དགོས་པ་གཙོ་བོར་བསྒྲུབ་པར་བྱ། ཁ་སྐོང་ལེའུ་གསུམ་པའོ།། །།
གསང་སྔགས་གཞུང་ལུགས་ལུགས་ངན་ཕམ་བྱེད་འདི། །འདི་ན་དགོངས་དོན་དོན་
མེད་གཞན་དུ་འཆད། །འཆད་པོ་དེ་ཀུན་ཀུན་ལ་འཐད་མ་ཡིན། །ཡིན་ལུགས་འཆད་ཤེས་ཤེས
རབ་བརྟན་གང་གིས། །ལེགས་པར་བཤད་ན་ཀུན་གྱི་རྣ་བར་སྙན། །གཟུར་གནས་རྣམ་
དཔྱོད་ལྡན་པའི་ཡིད་ལ་འབབ། །འཇམ་དབྱངས་པཎ་ཆེན་ཐུགས་ཀྱི་བང་མཛོད་ནས། །ཐུགས་
རྗེའི་ཕྱག་གིས་གྲིམས་པར་འཛིན་བྱེད་ཤོག །དང་པོར་གང་ཐོས་དེ་ལ་ཞེན་པ་ཡིས། །དྲེགས་
པའི་ཆུ་ཡིས་ཁེངས་པའི་རྫིང་བུ་དེར། །ལེགས་པར་བཤད་པའི་ཆུ་ཆེན་ག་ལ་འགྲོ། །དཔྱོད་ལྡན་ལ
-142



སྡོམ་གསུམ་ཁ་སྐོང་ལུང་རིགས་ཀྱི་རྔ་སྒྲ།
གཟུ་བོའི་ཡིད་འཚོར་འདི་འབབ་བོ། །སྡོམ་པ་གསུམ་གྱི་རབ་ཏུ་དབྱེ་བའི་ཁ་སྐོང་གི་ཚིག་ལེའུར་
བྱས་པ་ལུང་རིགས་ཀྱི་རྔ་སྒྲ་ཞེས་བྱ་བ། ཡུལ་དབུ་རུ་བྱང་ཕྱོགས་ཀྱི་རྒྱུད་དུ་བྱུང་པའི་དགེ་སློང་
དཔལ་ཤཱཀྱ་མཆོག་ལྡན་དྲི་མེད་ལེགས་པའི་བློས་གུས་པར་སྦྱར་བའོ། །མངྒ་ལཾ་བྷ་ཝནྟུ།། །།
-143




܀܀؛܀܂



༄༅། །མཉྫགྷོཥགུརོབྷཱབཱལཾཀཱརནཱམསཾཔུཎཤཱསནཱནཱམཱསཱིཏིཀྲྀཡཱཏྲིསམྦརནིཎྜཡབིཧརཏིསྨ།།
༄༅། །ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་
འཇམ་དབྱངས་བླ་མའི་དགོངས་རྒྱན་ཅེས་བྱ་བ་བཞུགས་སོ། །
ངག་དབང་བློ་གྲོས་གཞན་ཕན་སྙིང་པོས་མཛད།



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
༄༅། །མཉྩགྷོཥགུརོནྡྷབཱལཾཀཱརནཱམསཾཔརྨཤཱསནཱནཱམཱསཱིཏིཀྲྀཡཱཏིསམྦརནིཎྜལབིཧརཏི།།
༄༅། །ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་
འཇམ་དབྱངས་བླ་མའི་དགོངས་རྒྱན་ཅེས་བྱ་བ་བཞུགས་སོ། །
ངག་དབང་བློ་གྲོས་གཞན་ཕན་སྙིང་པོས་མཛད།
༄༅། །ཨོཾ་སྭསྟི་བི་ཛ་ཡནྟ། སྲིད་ལས་ངེས་པར་འབྱུང་བའི་ཚུལ་ཁྲིམས་དང་། །
དམན་སེམས་མཆོག་གི་བློར་བསྒྱུར་སེམས་བསྐྱེད་དང་། །ཆོས་ཀུན་ལྷ་དང་ཡེ་ཤེས་སུ་སྡོམ་
པ། །རིམ་བཞིན་ཕོག་མཛད་དྲིན་ཅན་བླ་མ་རྒྱལ། །བསྐལ་མང་འདས་པའི་སྔོན་ནས་
བྱང་ཆུབ་ཀྱང་། །སྙིགས་མའི་འགྲོ་ལ་བརྩེ་བའི་གཡར་དམ་གྱིས། །བཅུ་གཉིས་མཛད་པའི་
ཟློས་གར་བསྒྱུར་མཁས་པའི། །བསྐལ་བཟང་རྣམ་འདྲེན་བཞི་པར་གུས་ཕྱག་འཚལ། །སྐུ་
འཇམ་མིག་གི་དཔལ་གྱུར་གཞོན་ནུའི་ཚུལ། །གསུང་འཇམ་རྣ་བའི་བདུད་རྩི་ཚངས་པའི་
དབྱངས། །ཐུགས་འཇམ་འདྲེན་པའི་ཡེ་ཤེས་རྡོ་རྗེ་དངོས། །ཕྲིན་ལས་རྒྱུན་ཆགས་བརྟན་
པའི་འཁོར་ལོས་སྐྱོངས། །ཐེག་པ་ཀུན་གྱི་དགོངས་པ་འགལ་མེད་དུ། །གཟིགས་ཀྱང་གནང་
བཀག་བསླབ་མཚམས་མ་འདྲེས་པར། །འདོམས་མཁས་སྡོམ་གསུམ་བརྒྱུད་པའི་ཕྲེང་བ་
ཡི། །རྣམ་ཐར་བསམ་གྱིན་དད་པའི་ལུས་སྐྱེས་གཡོ། ཁྱད་པར་ཆོས་དང་ཆོས་མིན་འབྱེད་
པའི་སྤྱན། །དཀྱུས་སུ་རིང་བ་འཇམ་དབྱངས་བླ་མའི་ཞབས། །གང་དེའི་བཞེད་གཞུང་
གཞན་དྲིང་མི་འཇོག་པར། །སྨྲ་བའི་སེང་གེ་གོ་རམས་ཆེན་པོ་རྒྱལ། །ཐུབ་བསྟན་ཡོངས་སུ་
རྒྱུ
རྫོགས་པའི་ཉམས་ལེན་གཞུང་། །སྤྱི་དོན་རགས་པ་མ་དྲོས་ཆུ་གཏེར་ལས། །སྐབས་དོན་
-144



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ཞིབ་རྒྱས་ཆུ་བོ་བཞི་ཡི་རྒྱུན། །སྐལ་བཟང་བློ་ཡི་ལྟད་མོར་འབེབ་ཀྱིས་ལྟོས། །
༈ འགྲོ་སེམས་ཀུན་གཞིའམ་དྲི་བཅས་དེ་བཞིན་ཉིད། །ལམ་གྱིས་སྦྱངས་པས་
འབྲས་བུ་རྫོགས་སངས་རྒྱས། །མངོན་དུ་འགྱུར་རུང་གསུམ་པོ་རྒྱུན་ཆགས་པ། །གཞི་
འབྲས་དབྱེར་མེད་ལྡོག་ཚུལ་ཐ་དད་དོ། །རྒྱལ་བས་ཇི་སྙེད་འགྲོ་བའི་ཁམས་བཞིན་དུ། །དེ་
སྙེད་ཐེག་པ་སྣ་ཚོགས་གསུངས་པ་ཀུན། །དེ་བཞིན་ཉིད་ལ་འབབ་ཅིང་གཞོལ་བས་ན། །
སྲིད་ལམ་འཕྱན་པས་དུབ་རྣམས་དབུགས་དབྱུང་སླད། །གནས་སྐབས་མྱང་འདས་ལམ་གྱི་
ངལ་སྟེགས་སུ། །བཤད་ཀྱི་རིགས་ཅན་གསུམ་ག་མཐར་ཐུག་གི །མྱ་ངན་འདས་ལ་མཚམས་
སྦྱོར་བགྲོད་གཅིག་ལམ། །བླ་མེད་རྡོ་རྗེ་ཐེག་པ་ལས་གཞན་ཅི། །དེས་བསྐྲུན་འབྲས་བུ་
སྲིད་ལས་རྣམ་གྲོལ་ཡང་། །ཞི་བར་མི་གནས་ཡེ་ཤེས་སྒྱུ་མའི་གར། །ཀུན་མཁྱེན་རྡོ་རྗེ་
འཆང་བ་ཁོ་ནའོ། །དེས་ན་ཐེག་པ་དྲང་ངེས་ཀྱིས་བསྡུས་པའི། །ཉམས་ལེན་སོ་སོའི་མི་
མཐུན་ཕྱོགས་སྤོང་བས། །སྡོམ་པའི་དོན་དུ་འགྱུར་ཕྱིར་ལམ་ཐམས་ཅད། །སྡོམ་པར་འདུས་
པ་བཤད་བྱའི་ལུས་ཉིད་དོ། །འཆད་བྱེད་སྡོམ་པའི་དབྱེ་བསྡུ་རང་ལུགས་བཟུང་། །མིང་དོན་
འཇོག་བྱེད་མཐའ་དཔྱོད་དང་བཅས་པ། །རྣམ་ལྔས་ངེས་བྱ་གསུམ་དུ་དབྱེ་བ་ནི། །མངོན་པ་
གོང་འོག་མཐུན་པ་སོ་ཐར་དང་། །བསམ་གཏན་ཟག་མེད་སྡོམ་པ་ལ་འཇོག་སྟེ། །བྱང་ཆུབ་
གསུམ་པོ་སྒྲུབ་ལ་རང་རང་གི །སྤང་བྱ་ཟག་མེད་ཤེས་རབ་ཀྱིས་སྤོང་ཞིང་། །དེ་ཉིད་ཏིང་
འཛིན་ལ་བརྟེན་དེ་ཡང་ནི། །ཚུལ་ཁྲིམས་ལ་བརྟེན་བསླབ་པ་གསུམ་དང་གཅིག །
༈ ཉན་ཐོས་བསླབ་ཚིག་གསུམ་ལ་འཇོག་པ་དང་། །སོ་ཐར་མདོ་བཞིན་ལུས་
ངག་ཡིད་གསུམ་གྱི། །སྡོམ་པར་འཇོག་མོད་ཡིད་སྡོམ་མཚན་ཉིད་པར། །མདོ་སྡེ་པས་
བཞེད་བྱེ་སྨྲས་བཏགས་པར་འདོད། །
༈ དཀོན་བརྩེགས་གཙོར་གྱུར་ཐེག་ཆེན་མདོ་སྡེ་ལས། །ཉེས་སྤྱོད་སྡོམ་སོགས་
-145



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཚུལ་ཁྲིམས་གསུམ་ལ་འཇོག །
༈ ཁ་སྦྱོར་རྒྱུད་བཞིན་སེམས་བསྐྱེད་བསྐྱེད་རྫོགས་ཀྱི། །སྡོམ་པ་གསུམ་དང་སྐུ་
གསུང་ཐུགས་ཀྱི་ནི། །དམ་ཚིག་གསུམ་ལ་འཇོག་པའང་ཊཱི་ཀར་གསལ། །གྲུབ་ཆེན་སྨན་
པའི་ཞབས་ཀྱིས་སྒོ་གསུམ་ལས། །བླང་དོར་མེད་པར་སྤྱོད་ལ་སྡོམ་གསུམ་དུ། །འཇོག་པ་
བརྟན་པ་ཐོབ་པ་ཉིད་ལ་དགོངས། །རྡོ་རྗེ་རྩེ་མོར་སོ་ཐར་བྱང་ཆུབ་སེམས། །རིག་འཛིན་
སྔགས་ཀྱི་སྡོམ་པ་གསུམ་ལ་བཞེད། །གཉིས་སུ་འཇོག་པ་སློབ་དཔོན་སྨན་ཞབས་ཀྱིས། །
རིག་པའི་དབང་ལྔ་མན་ཆད་ལས་ཐོབ་པར། །ཐུན་མོང་སྡོམ་པ་ཙམ་དང་སློབ་དཔོན་གྱི། །
དབང་ལས་ཐོབ་པ་ཐུན་མོང་མིན་པར་བཞེད། །སྡོམ་འབྱུང་དང་ནི་འདུས་པའི་རྒྱུད་ཕྱི་མར།།
བསྐྱེད་རྫོགས་གཉིས་པོ་སྡོམ་པའི་མིང་གིས་བསྟན། །ཕྱི་ནང་སྡོམ་པ་གཉིས་སུའང་གོང་
མས་བཤད། །གཅིག་ཏུ་འདུ་བ་ཉི་མའི་ཟེར་གྱི་དཔེས། །ཤེར་ཕྱིན་བསླབ་པར་བསླབ་ཀུན་
འདུ་བ་དང་། །སྡོམ་པའི་ཐ་སྙད་བཅས་ཏེ་སྡུད་པར་གསུངས། །འདིར་བསྟན་རྣམ་གཞག་
བསྟན་པ་སྤྱི་ལུགས་སམ། །གཙོ་བོར་གསང་ཆེན་ཐུན་མོང་མ་ཡིན་པའི། །བསྟན་པའི་
ཉམས་ལེན་དབང་གི་ཡན་ལག་ཏུ། །ཉན་ཐོས་འདུལ་བའི་གཞུང་དང་ཐུན་མོང་བའི། །བྱང་
སེམས་སོ་ཐར་བསྟན་པའི་ཉམས་ལེན་དང་། །ཕར་ཕྱིན་སྡེ་སྣོད་རྣམས་དང་ཐུན་མོང་བའི།།
བསྟན་པའི་ཉམས་ལེན་འཇོག་ཅིང་སྔགས་ཀྱི་སྡོམ། །རྒྱུན་ལྡན་ལ་བཞེད་རྒྱུད་ཀྱི་དགོངས་
པ་སྟེ། །ཉན་ཐོས་སྡེ་སྣོད་རྣམས་སུ་གོང་མ་གཉིས། །ཟུར་ཙམ་མ་བསྟན་ཕར་ཕྱིན་ཐེག་པར་
ཡང་། །སྔགས་ཀྱི་སྡོམ་པའི་རྣམ་གཞག་མེད་ཕྱིར་རོ། །རྒྱུ་མཚན་ཉན་ཐོས་པ་རྣམས་མྱང་
འདས་གསུམ། །གང་རུང་ལ་དམིགས་སོ་ཐར་ཁྲིམས་སྲུང་སྟེ། །ཞི་ལྷག་བསྒོམ་པས་དེ་དག་
ཐོབ་པར་འདོད། །ཕར་ཕྱིན་ཐེག་པ་བྱང་ཆུབ་སྒྲུབ་བྱེད་ཀྱི། །གཙོ་བོ་བྱང་སྡོམ་ཡིན་ཀྱང་
གནས་པའི་གཞིར། །བྱང་སེམས་སོ་ཐར་ཅིས་ཀྱང་དགོས་པ་བཞེད། །གསང་སྔགས་པ་ས
-146



སྡོམ་གསུམ་འཇམ་དབྱངས་བླ་མའི་དགོངས་རྒྱན།
རྣམས་སྡོམ་པ་འོག་མ་གཉིས། །རྟེན་དུ་བཞེད་མོད་སོ་སོའི་ཆོ་ག་ལས། །རིམ་གྱིས་ཐོབ་དང་
དབང་གི་ཆོ་ག་ལས། །ཅིག་ཅར་ཐོབ་པ་གཉིས་ཀྱི་ཕྱི་མ་དེའི། །སྐྱབས་འགྲོ་ལས་རྙེད་སོ་
ཐར་སྡོམ་པ་དེ། །ཡོངས་རྫོགས་དགེ་བསྙེན་དང་མཉམ་ཐེག་ཆེན་གྱི། །སོ་ཐར་དུ་བཞེད་
སྡོམ་པ་བསྒྲགས་དང་མཐུན། །འོན་ཀྱང་སྔགས་ཀྱི་རྟེན་དུ་དགེ་སློང་མཆོག །དགེ་ཚུལ་
འབྲིང་ཡིན་སར་གནས་མ་གཏོགས་པའི། ཁྱིམ་པ་ཐ་མར་གསུངས་ཤིང་བྱང་སྡོམ་གྱི། །རྟེན་
དུའང་དགེ་སློང་མཆོག་ཉིད་ཡིན་པར་བཤད། །མིང་དོན་སྤྱི་ཙམ་རང་གི་ངོས་སྐལ་གྱི། །
སྤང་བྱ་སྤོང་བས་སྡོམ་པ་ཞེས་བྱ་ཞིང་། །སྤང་བྱ་མཐའ་དག་སྤོང་བས་མ་ཁྱབ་སྟེ། །སྣ་
གཅིག་སྤྱོད་པའི་དགེ་བསྙེན་སོགས་ཀྱིས་སོ། །འཇོག་བྱེད་སྤང་བྱ་སྤོང་བའི་ལྡོག་པ་ནས། །
འཇོག་ཚེ་ལུས་དང་ངག་གི་རང་བཞིན་གྱི། །མི་དགེ་གཙོ་བོར་སྡོམ་པས་སོ་ཐར་དང༌། །
སེམས་ཀྱི་ཁ་ན་མ་ཐོ་གཙོར་སྡོམ་པར། །བྱང་སྡོམ་འཇོག་ཅིང་ཐབས་མཁས་ཁྱད་པར་གྱིས།།
མཚན་རྟོག་སྤོང་བས་སྔགས་ཀྱི་སྡོམ་པར་འཇོག །ཤེས་བྱེད་སོ་ཐར་མདོ་དང་སྤྱོད་འཇུག་
དང༌། ཁ་སྦྱོར་རྒྱུད་ཀྱི་ལུང་གིས་ཚད་མར་གྲུབ། །སོ་སོའི་ངོ་བོའི་ལྡོག་པ་ནས་བཞག་ན། །
གཞན་གནོད་གཞིར་བཅས་སྤོང་བས་སོ་ཐར་དང་། །གཞན་ལ་ཕན་འདོག་ཞུགས་པས་ བྱང་
སྡོམ་དང་། །དེ་ཀུན་ལྷ་དང་ཡེ་ཤེས་རྣམ་རོལ་དུ། །བྱིན་གྱིས་བརླབས་ནས་སྤྱོད་པས་སྔགས་
སྡོམ་འཇོག །དོན་འདི་རྗེ་བཙུན་གྲགས་པས་འཁྲུལ་སྤོང་དུ། །ལེགས་པར་གཏན་ལ་ཕབ་
པའང་ཡིད་ཆེས་གནས། །དེ་ཕྱིར་སྔགས་ཀྱི་སྡོམ་པ་ཡིན་ཕྱིན་ཆད། །བྱང་སྡོམ་ཡིན་པས་
ཁྱབ་ཅིང་དེ་ཡིན་ན། །སོར་སྡོམ་ཡིན་པས་ཁྱབ་སྟེ་རྒྱུ་མཚན་ཀྱང་། །དེ་དེར་ཁྱབ་བྱེད་མཚན་
ཉིད་ཚང་ཕྱིར་རོ། །མདོར་ན་སྔགས་སྡོམ་བྱང་སྡོམ་བྱེ་བྲག་ཏུ། །གྲུབ་ཅིང་ཕན་གནོད་
ས་གཉིས་དུས་གཅིག་ཏུ། །འཇུག་མིན་བྱང་སྡོམ་ཉིད་ལའང་སོ་ཐར་ཚང་། །སྡོམ་པ་
གོང་མ་གཉིས་ལ་སོ་ཐར་གྱིས། ཁྱབ་པའི་ཚུལ་འདི་བརྩེ་ཆེན་ཡབ་སྲས་ཀྱི། །དགོངས་པའི་སེམས་
-147



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གཏེར་མཛོད་གོ་རམ་མཁྱེན་པས་བརྟོལ། །སྔགས་ལའང་འོག་མ་སྔོན་འགྲོ་སྟ་གོན་གྱི། །
ཁྱད་དོན་ཞུ་དང་སྤྲོ་བ་བསྐྱེད་པ་དང་། །དངོས་གཞིའི་སྡོམ་པ་བསྒྲགས་པའི་ཚིག་གིས་ཟིན།
ཁྱད་པར་རྒྱུན་བཤགས་བྱས་པས་འོག་མ་གཉིས། །དངོས་དང་ཤུགས་ལས་འཛིན་པར་པ
ཤེས་བྱ་ཞིང༌། །ཉམས་ལེན་ཐུན་རེའི་ཐོག་མར་སྡོམ་གསུམ་གྱི། །ཉེས་པ་གསོ་ཞིང་གོང་དུ་
སྤེལ་བའི་ཕྱིར། །སྔོན་འགྲོ་གསུམ་སོགས་བྱེད་པས་འཐད་པར་གྲུབ། །མདོར་ན་རྒྱལ་བའི་
བསྟན་པའི་ཉམས་ལེན་ཀུན། །སྡོམ་པ་གསུམ་དུ་འདུས་ཤིང་དེ་ཉིད་ཀྱི། །ངོས་འཛིན་སྙིང་
པོ་གོང་དུ་སྨོས་ཟིན་པའི། །རྩེ་མོའི་ལུང་དེ་ཐེག་ཆེན་སོ་ཐར་ལ། །དགོངས་ཤེས་རྗེ་བཙུན་
གསུངས་ལ་རབ་དབྱེ་ཡི། །དགོངས་པ་ཆ་གཉིས་ཞིབ་མོའི་བློ་ཡིས་དབྱེ། །ཞེས་ཡོངས་
རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབ་པ་འཇམ་དབྱངས་བླ་མའི་
དགོངས་རྒྱན་ལས་སྤྱི་དོན་རག་པའི་ལེའུ་སྟེ་དང་པོའོ།། །།
༈ སྐབས་དོན་གཏན་ལ་དབབ་པར་ཐ་དད་དང་། །བསྡུས་ཏེ་འཆད་དོ་དང་
པོར་རེ་རེ་ནས། །ངོ་བོ་ངོས་བཟུང་དང་པོར་བླང་བའི་ཐབས། །བར་དུ་སྲུང་ཚུལ་ཉམས་པ་
ཕྱིར་བཅོས་བཅས། །བཞི་བཞིས་རྟོགས་པར་བྱ་ཞིང་ངོས་འཛིན་ལ། །མཚན་གཞི་མཚན་
ཉིད་ནང་གསེས་དབྱེ་བའོ། །ཐོག་མར་སོ་ཐར་སྡོམ་པའི་མཚན་གཞི་ནི། །མཐོ་དམན་བར་
མ་གང་དུ་སྐྱེས་གྱུར་ཏམ། །གང་དུ་གནས་སམ་སུ་དང་འགྲོགས་ཀྱང་རུང་། །ཅི་ལ་ལོངས་
སུ་སྤྱོད་པ་ཐམས་ཅད་ཀྱང་། །མེ་ཡི་རང་བཞིན་ཚ་བ་ཡིན་པ་ལྟར། །སྡུག་བསྔལ་གསུམ་གྱི་
རྒྱུ་དང་རང་བཞིན་ཅན། །ངན་སྐྱུགས་དག་ལས་སྤོས་བཞིན་བདེ་བ་ཡི། །འབྱུང་ཁུངས་མིན་
པར་རྟོགས་པའི་སྐྱོ་ཤས་ཀྱིས། །འཁོར་བ་སྤོང་འདོད་གཅམ་བུ་མིན་པའི་བློས། །ཡོངས་སུ་
ཟིན་པ་ངེས་འབྱུང་ཚུལ་ཁྲིམས་སོ། །ངེས་པར་འབྱུང་བ་ཞེས་བྱ་མྱང་འདས་ཏེ། །བསམ་པ་
དེ་ཡིས་མ་བཟུང་རིགས་བརྒྱད་ཀྱི། །འཇིགས་སྐྱོབ་ལེགས་སྨོན་སོ་སོར་ཐར་པ་མིན། །དེ་
-148，



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བ
བ
a
བཕྱིར་ངེས་པར་འབྱུང་བས་ཀུན་བསླངས་ཏེ། །གཞན་གནོད་གཞིར་བཅས་སྤོང་བའི་སེམས་
པ་དང་། །སེམས་པ་དེ་དང་མཚུངས་ལྡན་བཅས་པ་ནི། །སོ་ཐར་སྡོམ་པའི་མཚན་ཉིད་མིང་
གཞན་ཡང་། །ངེས་འབྱུང་བསམ་པས་ཟིན་པའི་སྡོམ་པ་དང་། །ཐར་བའི་ལམ་དུ་འགྱུར་
བའི་སྡོམ་པ་དང་། །ངེས་པར་འབྱུང་བའི་ཚུལ་ཁྲིམས་ཞེས་ཀྱང་བྱ། །ཐར་པའི་ལམ་དུ་
ཞུགས་པའི་གང་ཟག་གི །རྒྱུད་ཀྱི་སྡོམ་པ་ཞེས་བྱ་རྣམ་གྲངས་སོ། །དབྱེ་བ་རྟེན་རྫས་ཀུན་
སློང་སྒོ་ནས་ཏེ། །རྟེན་གྱིས་ཕྱེ་བ་དགེ་སློང་ཕ་མ་གཉིས། །དེ་བཞིན་དགེ་ཚུལ་གཉིས་དང་
དགེ་སློབ་མ། །དགེ་བསྙེན་གཉིས་དང་བསྙེན་གནས་སྡོམ་པས་བརྒྱད། །བདུན་པོ་ཇི་སྲིད་
འཚོ་བའི་མཐའ་ཅན་དང་། །ཕྱི་མ་ཉིན་ཞག་རེ་ཡི་མཐའ་ཅན་ནོ། །རྫས་སམ་ངོ་བོས་དབྱེ་ན་
དགེ་སློང་དང་། །དགེ་ཚུལ་དགེ་བསྙེན་བསྙེན་གནས་དག་དང་བཞི། །ཀུན་སློང་རང་ཉིད་ཞི
བདེ་དོན་གཉེར་བློས། །ཚུལ་འདིར་ཞུགས་པ་ཐེག་དམན་སོ་ཐར་དང་། །གཞན་ཕྱིར་
རྫོགས་པའི་བྱང་ཆུབ་ལ་དམིགས་ཏེ། །ཞུགས་པ་ཐེག་ཆེན་སོ་སོ་ཐར་པར་བཞེད། །
༈ མ་ཐོབ་སྡོམ་པ་ཐོབ་པར་བྱེད་པ་ལ། །ལེན་པའི་ཆོ་ག་སྐྱེ་ཚུལ་ཐོབ་མཚམས་
བཅས། །སྔོན་ཆོག་རང་བྱུང་གིས་ནི་བསྙེན་རྫོགས་དང་། །ཡེ་ཤེས་ཁོང་ཆུད་ཕྲིན་གྱིས་
རྫོགས་པ་དང་། །སྟོན་པར་ཁས་བླངས་ཚུར་ཤོག་གསོལ་བཞི་དང་། །དྲིས་པའི་ལན་ལྡོན་
ལྕི་ཆོས་སྐྱབས་ཁས་བླང་། །གདུལ་བྱ་དག་དང་འཕགས་པའི་སྤྱོད་ཡུལ་ལོ། །ད་ལྟའི་ཆོ་ག་
ཀུན་གྱིས་སྒྲུབ་རུང་བ། །དུས་ཁྲིམས་བསྙེན་གནས་བླང་བའི་ཆོ་ག་ལ། །བྱེ་བྲག་སྨྲ་བས་
གླིང་གསུམ་སྐྱེས་པ་དང་། །བུད་མེད་ལས་གཞན་འགྲོ་ལ་སྐྱེ་བ་བཀག །དུད་འགྲོ་སོགས་
ལ་སྐྱེ་བར་མདོ་སྡེ་པས། །བཞེད་ཅིང་ལེན་པའི་ཡུལ་ཡང་དགེ་སློང་དང་། །དགེ་བསྙེན་ཡན་
ལས་ལེན་རུང་རིམ་བཞིན་འདོད། །ཉིན་ཞག་མཐའ་ཅན་བཞེད་པ་མཐུན་ན་ཡང་། །
དམིགས་བསལ་སྟབས་གཅིག་བླངས་པ་ཟླ་རེ་ཡི། །དུས་གསུམ་དེ་དེར་གསར་དུ་བླངས་
-149



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དགོས་ཀྱང་། །ཟས་ཟོས་རྗེས་སུ་སྐྱེ་བ་མདོ་པའི་ལུགས། །ཐེག་ཆེན་རྟེན་གྱི་དྲུང་ནས་ལེན་
རུང་འདོད། །ཡུལ་ལས་དམའ་བར་འདུག་སྟེ་དེའི་རྗེས་སུ། །བཟླ་བ་ལན་གསུམ་ཆོ་གའི་
དངོས་གཞིའོ། །གཏན་ཁྲིམས་ཚིགས་ཀྱིས་བསྡུས་པ་སྔ་ཕྱི་གཉིས། །སྔ་མ་དགེ་བསྙེན་དང་
ནི་དགེ་ཚུལ་ལོ། །དགེ་བསྙེན་ཡོངས་སུ་རྫོགས་དང་ཉི་ཚེ་བ། །རིགས་བརྒྱད་ཡ་གྱལ་
ཡོངས་རྫོགས་ཁོ་ནའོ། །སྡོམ་པ་བརྒྱད་པར་ལེན་ཡུལ་དགེ་བསྙེན་གྱིས། །ཆོག་པར་བཤད་
མོད་ཐམས་ཅད་ཡོད་སྨྲ་བ། །དགེ་སློང་དགོས་པར་བཞེད་ཅིང་མདོ་རྩ་ལྟར། །སྐྱབས་འགྲོས་
རྩོམ་བྱེད་དགེ་བསྙེན་དུ་ཁས་བླངས། །བསླབ་བརྗོད་རྣམས་ཏེ་དེ་ཉིད་ཁ་སྤོས་པས། །ཉི་ཚེ་
སོགས་འགྲུབ་ཅིང་རབ་བྱུང་ལ། །དྲི་དང་དགེ་བསྙེན་སྔོན་སོང་རྟེན་ཅན་ཉིད། །བར་མ་
རབ་བྱུང་སྦྱོར་བའི་ཆོ་ག་དང་། །སྐྱབས་འགྲོས་རྩོམ་བྱེད་དགེ་ཚུལ་དུ་ཁས་བླང་། །དུས་གོ་
བསླབ་པ་བརྗོད་རྣམས་དངོས་དང་རྗེས། །ཞུ་ཡུལ་དགེ་འདུན་དགོས་ཀྱང་བླང་བའི་ཡུལ། །
གང་ཟག་ལས་སྐྱེ་ངེས་པ་ལྔ་བྲལ་བ། །ཆ་འདྲ་དགོས་སོ་དཀོན་མཆོག་སློབ་དཔོན་སོགས།།
མངོན་གྱུར་བཅུ་ཚང་ངེས་པ་ལྔ་དང་བྲལ། །སྦྱོར་དངོས་རྗེས་ཀྱི་ལག་ལེན་རྣམ་དག་པས། །
ཀརྨ་ཤ་ཏམ་སྡོམ་གྱི་ཚིགས་བཅད་ལྟར། །དགེ་ཚུལ་བསྙེན་པར་རྫོགས་པ་སངས་རྒྱས་ཀྱི། །
བསྟན་པའི་རྩ་བ་ལུང་རྟོགས་ཆོས་ཀུན་གྱི། །སྣོད་ཡིན་ཕྱིར་ན་རྩིང་སྤྱོད་སྤོང་བར་གཅེས། །
ཐེག་ཆེན་སོ་ཐར་སྔོན་ཆོག་དཀོན་བརྩེགས་ལས། །བྱམས་པ་འཇམ་དབྱངས་སོགས་ཀྱིས་
འགྲོ་མང་པོ། །བསྙེན་པར་རྫོགས་པར་མཛད་ཅེས་གསུངས་པ་དང༌། །ད་ཆོག་གཏན་ལ་
དབབ་པ་བསྡུ་བ་ནས། །དགེ་བསྙེན་དགེ་ཚུལ་རང་གིས་ལེན་པ་ཡི། །ཆོ་ག་འབྱུང་མོད་དེ་
ཡི་ལག་ལེན་ནུབ། །དེང་སང་སྒྲུབ་རུང་ཆོ་ག་ཐུན་མོང་དང་། །ཐུན་མོང་མིན་པ་ལས་ཐོབ་
རྣམ་པ་གཉིས། །དམན་སེམས་རྒྱུད་གཅིག་སྡོམ་པ་གོང་མ་དག །སྐྱེ་དང་གནས་པའི་རྟེན་དུ་
མི་རུང་བས། །བསམ་པ་ཐེག་ཆེན་སེམས་བསྐྱེད་ཀྱིས་ཟིན་པས། །ཆོ་ག་ཉན་ཐོས་ལུགས་
-150



སྡོམ་གསུམ་འཇམ་དབྱངས་བླ་མའི་དགོངས་རྒྱན།?
བཞིན་བླངས་གྱུར་ན། །ཀུན་སློང་ཆོ་ག་སོ་སོའི་སྟོབས་ཀྱིས་ནི། །བྱང་སེམས་སོ་སོ་ཐར་
པའི་ངོ་བོར་སྐྱེ། །ལུགས་འདི་དགོས་པ་གཞན་དང་བཅས་པའི་ཕྱིར། །འཇམ་དབྱངས་བླ་མ་
བརྒྱུད་པར་བཅས་རྣམས་དང་། །མཆིམས་དང་བུ་སྟོན་ཆེ་སོགས་འདུལ་འཛིན་པ། །
ཕལ་ཆེར་བཞེད་ཕྱིར་ལག་ལེན་སྙིང་པོར་ཟུངས། །དོན་ཞགས་ནས་གསུངས་གསོ་སྦྱོང་ཡན་
ལག་བརྒྱད། །རང་གིས་ལེན་དང་སེམས་བསྐྱེད་དབང་བསྐུར་གྱི། །སྐྱབས་འགྲོ་ལས་ཐོབ་
ད་ལྟའི་ཆོ་གར་འདུ། །བུད་མེད་དགེ་བསྙེན་དགེ་ཚུལ་མར་སྒྲུབ་པར། །བསྒྲུབ་བྱའི་མིང་
བསྒྱུར་དྲི་ཚིག་ལྷག་པོར་བཅས། །དེ་རྗེས་ཁྱིམ་སོ་མ་བཟུང་བཅོ་བརྒྱད་དང་། །བཟུང་ན་ལོ་
བཅུ་ལོན་པའི་རྟེན་ཅན་དེ། །ཡུལ་ཁམས་དབུས་མཐའི་ཁྱད་ཀྱིས་དགེ་སློང་མ། །བཅུ་
གཉིས་ཚོགས་སམ་དྲུག་ཚོགས་གང་རུང་གིས། །གསོལ་དང་ལས་གཉིས་དགེ་སློབ་སྡོམ་པ་
སྦྱིན། །སྔར་བཞིན་ཁྱིམ་སོ་བཟུང་དང་མ་བཟུང་བའི། །དབྱེ་བས་བཅུ་གཉིས་ཉི་ཤུ་ལོན་པ་
ལ། །མ་ཚོགས་མཁན་མོ་བཅས་པས་རྟགས་བྱིན་ཏེ། །དྲི་སོགས་སྔོན་འགྲོས་ཚངས་སྤྱོད་
ཉེར་གནས་ཀྱི། །སྡོམ་པ་བྱིན་ལ་དགེ་སློང་ཕ་ཚོགས་དང་། །བཅས་ཏེ་བསྙེན་པར་རྫོགས་
པ་ཡིན་མོད་ཀྱང་། །ལྗོངས་འདིར་མ་ཚོགས་མེད་ཕྱིར་ཚིགས་ཕྱི་མ། །སྒྲུབ་པའི་ལག་ལེན་
སྔོན་གྱི་དུས་ནས་མེད། །
༈ སྐྱེ་ཚུལ་དགེ་སློང་སྡོམ་པ་རྒྱུ་གསུམ་གྱིས། །རྣམ་པར་རིག་བྱེད་ཡིན་དང་མིན་
གཉིས་ཀྱིས། །བསྡུས་པ་གཟུགས་རྫས་བདུན་གྱི་ངོ་བོ་རུ། །སྐྱེ་བར་བྱེ་བྲག་སྨྲ་བས་བཞེད་
ཅིང་དེ། །གང་ཟག་ཐོབ་པ་ཐག་པ་ལྟ་བུ་ཡིས། །སྦྲེལ་བའམ་འཆལ་ཚུལ་འབབ་པའི་རྒྱུན་
སྡོམ་ཞིང་། །འགོག་པར་བྱེད་པའི་ཆུ་ལོན་ལྟ་བུར་གསུངས། །ངེས་འབྱུང་བསམ་པས་ཉེ་བ་
ལེན་པའི་རྒྱུ། །མངོན་གྱུར་བཅུ་པོས་ལྷན་ཅིག་བྱེད་པའི་རྐྱེན། །བྱས་ཏེ་ཤེས་པའི་ངོ་བོར་སྐྱེ་
བ་ནི། །མདོ་སྡེ་པ་ཡན་གྲུབ་མཐའ་གོང་མའི་ལུགས། །འདི་ལ་སོར་སྡོམ་རྒྱུད་ལྡན་སེམས་
-151



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པ་དེ། །སྡོམ་པར་སོང་ན་དེ་དང་མཚུངས་ལྡན་གྱི། །སེམས་དང་སེམས་བྱུང་ཀུན་ཀྱང་སྡོམ་
པར་འགྲོ། །ཡ་གྱལ་ཡིན་ཙམ་སྡོམ་པས་མ་ཁྱབ་སྟེ། །ཀུན་གཞིའི་རྣམ་ཤེས་མ་སྒྲིབ་ལུང་མ་
བསྟན། །ཡིན་ཕྱིར་དགེ་བའི་ཐ་སྙད་མེད་པར་གསུངས། །ཚུལ་འདི་དག་གིས་རང་རང་སྐབས་
བཤད་པའི། །རྒྱུ་རྐྱེན་ལས་བསྐྱེད་བསླབ་ཚིག་སྔ་མར་བསྒྲེ། །སྤྱིར་ན་གཞན་གནོད་ཞེས་པ་
ལུས་ངག་གི །མི་དགེ་བདུན་ནོ་དེ་ཡི་གཞིར་གྱུར་པའི། །ཡིད་ཀྱི་མི་དགེ་གསུམ་དང་བཅས་
སྤོང་བས། །རིགས་བདུན་མི་དགེ་བཅུ་སྤོང་སྡོམ་པས་ཁྱབ། །དེ་ཕྱིར་སྤོང་བདུན་འཁོར་དང་
བཅས་པ་དང༌། །གཞན་གནོད་གཞིར་བཅས་སྤོང་གཉིས་གཅིག་ཏུ་གྲུབ། །ཐོབ་མཚམས་
སྔ་མ་གཉིས་ལ་བརྗོད་པ་གསུམ། །ཡོད་པའི་བདག་བརྗོད་རྫོགས་པའི་དགེ་བསྙེན་དུའམ།།
དགེ་ཚུལ་དུ་ཞེས་བརྗོད་པ་འགག་མ་ཐག །དེ་དེའི་སྡོམ་པ་སྐྱེ་ཞིང་ཚིགས་ཕྱི་མའི། །ལས་
བརྗོད་གསུམ་པར་ངོ་བོ་བྱ་བྱེད་ཀྱི། །དབྱེ་བས་བྱ་བ་བརྗོད་པའི་གསོལ་ན་ཞེས། །རྫོགས་
པའི་མཚམས་དེར་སྡོམ་པ་སྐྱེ་བར་བཞེད། །དེ་ལྟའི་སོ་ཐར་སྡོམ་པའི་བརྒྱུད་པ་ལ། །སྟོད་
སྨད་གསུམ་ལས་ལུགས་འདི་པཎ་ཆེན་བརྒྱུད། །
༈ ཐོབ་པ་ཇི་བཞིན་བསྲུང་ན་ཕན་ཡོན་དང་། །ལྡན་ཞིང་མ་བསྲུངས་ ཉེས་
དམིགས་གཞིར་འགྱུར་བར། །མདོ་ལས་གསུངས་ཕྱིར་བརྩོན་དང་བག་ཡོད་པ། །ཤེས་
བཞིན་ལྡན་པས་བསླབ་ལས་འདའ་མི་བྱ། །བསླབ་བྱ་སྤྱི་ཙམ་ཐེག་པས་འབྱེད་ན་ཡང་། །
བྱེ་བྲག་རྟེན་གྱི་སྒོ་ནས་དབྱེ་དགོས་པས། ཁྱིམ་པའི་ཕྱོགས་ལ་བསྙེན་གནས་དགེ་བསྙེན་
གཉིས། །རྩ་བཞི་སྤོང་བ་ཚུལ་ཁྲིམས་ཡན་ལག་དང་། །མྱོས་འགྱུར་སྤོང་བ་བག་ཡོད་ཡན་
ལག་དང་། །མལ་སྟན་ཆེ་མཐོ་སྒེག་འཆོས་ཕྱི་དྲོའི་ཟས། །སྤོང་རྣམས་བརྟུལ་ཞུགས་ཡན་
ལག་དྲིལ་བས་བརྒྱད། །ཞག་རེ་བསྲུང་བ་གསོ་སྦྱོང་ངམ་བསྙེན་གནས། །འདི་དག་ཇི་སྲིད་
འཚོ་ཡི་བར་བླངས་ན། །གཏན་ཁྲིམས་འགྱུར་ལ་གོ་མི་དགེ་བསྙེན་འབོད། །ཐེག་ཆེན་མདོ་
-152



སྡོམ་གསུམ་འཇམ་དབྱངས་བླ་མའི་དགོངས་རྒྱན།
སྡེ་དཀོན་བརྩེགས་ལས་ཀྱང་གསུངས། །ཇི་སྲིད་འཚོ་བར་གསུམ་ལ་སྐྱབས་སོང་ནས། །དེ་
ཡི་བསླབ་བྱར་སྐྱབས་གཞན་མི་འཚོལ་ཞིང་། །སེམས་ཅན་འཚེ་བ་སྤོང་དང་མུ་སྟེགས་ཅན།།
གྲོགས་སུ་མི་བསྟེན་གཞན་ཡང་སྐུ་ཡི་རྟེན། །ཆག་དུམ་ཙམ་དང་ཡི་གེ་གཉིས་ལོངས་པ། །
ཆོས་གོས་ཚལ་བུ་ཙམ་ལའང་གུས་པར་བསྐྱེད། །སོ་སོའི་བསླབ་བྱ་ཡིན་ཞིང་ཐུན་མོང་དུ། །
སྲོག་དང་བྱ་དགའི་ཕྱིར་ཡང་དཀོན་མཆོག་གསུམ། །མི་སྤང་འདོད་དོན་སྒྲུབ་དང་རྐྱེན་སེལ་
བར། །དཀོན་མཆོག་མཆོད་དང་གསོལ་བ་གདབ་པ་ལས། །ཐབས་གཞན་མི་རྩོམ་དུས་ཀྱི་
མཆོད་མི་བཅག །སེམས་ཅན་སྐྱབས་འགྲོ་ལ་འགོད་འགྲོ་བའི་ཚེ། །ཕྱོགས་དེའི་རྒྱལ་ལ་
ཕྱག་འཚལ་ལྔ་ཡིན་ཞིང་། །བཞི་ཚན་གཉིས་སུའང་དབྱེ་བ་གཞན་དུ་ཤེས། །སྲོག་གཅོད་ལྟ་
བུ་རྩ་བཞིའི་གཅིག་སྤོང་བ། །སྣ་གཅིག་སྤྱོད་དང་གཉིས་སྤོང་སྣ་འགའ་སྤྱོད། །གསུམ་སྤོང་
ཕལ་ཆེར་སྤྱོད་དང་རྩ་བ་བཞི། །ཆང་བཅས་སྤོང་བ་ཡོངས་རྫོགས་དགེ་བསྙེན་ཏེ། །སྔ་མ་
གསུམ་དང་སྐྱབས་གསུམ་འཛིན་པ་ནི། །ཉི་ཚེ་བ་སྟེ་རིགས་བདུན་བགྲང་བྱ་མིན། །ཡོངས་
རྫོགས་བསླབ་སྟེང་འཁྲིག་པའི་ཆོས་སྤོང་བ། །ཚངས་སྤྱོད་དགེ་བསྙེན་འདི་དང་གོ་མི་
གཉིས། །རྟེན་གྱི་དབྱེ་རུ་མེད་པ་མཁས་རྣམས་བཞེད། །རྩ་བཞི་ལས་གཞན་མི་མིན་གསོད་
སོགས་དང་། །མི་དགེ་དྲུག་ལྷག་ཕྱོགས་མཐུན་སྤང་བྱ་དང་། །སྔགས་པ་ཁྱིམ་པས་རྟགས་
དང་ཆོ་ག་ཙམ། །མ་གཏོགས་འདུལ་བའི་བསླབ་བྱ་མ་ལུས་པ། །ཉམས་སུ་ལེན་པ་དཔུང་
པ་བཟང་པོར་བཤད། །རབ་བྱུང་ཕྱོགས་ལ་གསུམ་ལས་དགེ་ཚུལ་ལ། །བླང་འདས་
དངོས་དང་བསྡམས་བྱའི་ཉེས་བྱས་དང་། །བར་མ་རབ་བྱུང་དུས་སུ་བླངས་པ་ལས། །
འདས་པ་ཕྱོགས་མཐུན་རྣམས་ལས་དང་པོ་ནི། །སྲོག་གཅོད་༡རྐུ་༢དང་མི་ཚངས་ ༣སྤྱོད་
དང་བརྫུན། །ཆང་འཐུང་(གར་༦སོགས་ཕྲེང་༧སོགས་མལ་རཆེ་མཐོ། །ཕྱི་དྲོའི་ཁ་ཟས་
ྋགསེར་༡༠དངུལ་ལེན་སྤོང་བ། །རྩ་བ་བཞི་དང་ཕྱི་མ་དྲུག་ཡན་ལག །གཞི་བསམ་སྦྱོར་བ་
-153



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
མཐར་ཐུག་ཡན་ལག་བཞི། །ཚང་ན་ཕམ་འདྲའི་ཉེས་བྱས་སུ་འགྱུར་ཞིང་། །འཆབ་མེད་
གསོར་རུང་འཆབ་བཅས་གསོར་མི་རུང་། །ཞུམ་པ་བསལ་ཕྱིར་རགས་སྡོམ་བཅུར་དྲིལ་
ཡང་། །སྲོག་གཅོད་ཕམ་འདྲའི་ཆར་གཏོགས་དུད་འགྲོ་གསོད། །སྲོག་ཆགས་བཅས་པའི་
རྩ་དང་ཆུར་འདེབས་པ། །སྲོག་ཆགས་དང་བཅས་ཆུ་ལ་ལོངས་སྤྱོད་པ། །བརྫུན་གཏོགས་
གཞི་མེད་དང་ནི་བག་ཙམ་གྱི། །ཕམ་པའི་སྐུར་པ་འདེབས་དང་དགེ་འདུན་དབྱེན། །དེ་རྗེས་
ཕྱོགས་དང་ཁྱིམ་སུན་འབྱིན་པ་དང་། །ཤེས་བཞིན་རྫུན་སྨྲ་བཤེས་ངོར་འཕྱ་བ་དང༌། །ཞལ་
ཏ་བར་འཕྱ་ཆོས་སྟོན་སྐུར་འདེབས་དང་། །ལྷག་མའི་སྐུར་འདེབས་བསླབ་པ་ཁྱད་གསོད་
ཀྱིས། །སྤོང་དང་ལྷག་པོར་ལེན་ཕྱིར་འབྲས་ཆན་འགེབས། །མདོར་ན་རྩ་བཞི་ཆར་གཏོགས་
བཅས་བཅུ་དགུ། །ཆང་དང་གར་དང་གླུ་དང་རོལ་མོའི་སྒྲ། །རྒྱན་ཕྲེང་ཁ་དོག་འཆང་དང་
སྤོས་བྱུག་པ། །རིན་ཐང་ཅན་དང་ཁྲུ་གང་ལས་ལྷག་པའི། །མལ་སྟན་ཆེ་མཐོ་ཕྱི་དྲོ་དུས་རུང་
གི །ཟས་ལ་ལོངས་སྤྱོད་གསེར་དངུལ་ལེན་པ་དང་། །ཉམས་པ་གསུམ་པོ་བསྣན་པས་སུམ་
ཅུ་གསུམ། །ཡང་ན་འབྲས་ཆན་འགེབས་དོར་བཅུ་བཞིའི་སྟེང་། །མ་བྱིན་ལེན་གཏོགས་
ཁང་པ་ཁང་ཆེན་དང་། །རིན་པོ་ཆེ་ཡི་ཁབ་རལ་བྱེད་པ་གསུམ། །མི་ཚངས་སྤྱོད་གཏོགས་
དགེ་འདུན་གྱིས་སྤངས་པའི། །མཚན་མི་མཐུན་དང་ལྷན་ཅིག་ཉལ་སྤོང་བ། །བཞི་ཀར་
གཏོགས་པ་གསོ་སྦྱོང་དབྱར་གནས་པ། །དགག་དབྱེ་གནས་འཆའ་བསྣན་པས་ཉི་ཤུ་གཉིས།།
༈ གཉིས་པ་ཆོས་གོས་ལྷུང་བཟེད་ཆང་འབྲལ་དང་། །ས་རྐོ་རིན་ཆེན་ལ་རེག་མེ་
ལ་རེག །སྤངས་ནས་ཟ་དང་ལྗོན་ཤིང་ལ་འཛེགས་དང་། །ཤིང་གཅོད་བྱིན་ལེན་མ་བྱས་ཟ་
བ་དང་། །རྩ་སྔོན་མི་གཙང་འདོར་དང་གསོག་འཇོག་ཟ། །ས་བོན་འཇོམས་རྣམས་གནང་
ཞིང་འཆང་བ་ལ། །གཉིས་སུ་ཕྱེ་བས་ཉེས་མེད་བཅུ་གསུམ་སྟེང་། །བོད་ཀྱི་འདུལ་འཛིན་
རྣམས་ཀྱིས་རུང་མཐུན་དུ། །འཆང་བའི་ཟླར་བསྡུ་གོས་རྒྱུ་ཟླ་བར་འཇོག །འབྲལ་བའི་ཟླར་
-154



སྡོམ་གསུམ་འཇམ་དབྱངས་བླ་མའི་དགོངས་རྒྱན།
.བསྡུ་དགོན་པའི་འབྲལ་སྤང་དང་། །གསོག་འཇོག་ཟ་བའི་ཟླར་བསྡུ་གསོག་འཇོག་དང་། །
ལས་ཀྱི་གནས་ནས་མི་སྨྲ་འགྲོ་བ་དང་། །འདུན་པ་ཕྱིར་བསྒྱུར་མ་རྫོགས་ནུབ་ལྷག་ཉལ། །བ
དེ་ལྟར་དྲུག་བསྣན་ཉེས་མེད་བཅུ་དགུ་པོ། །མ་གཏོགས་སྤང་བ་དགེ་སློང་དང་འདྲ་ཡང་། །
ཡིད་ཀྱིས་བསྡམས་པས་འདག་ཕྱིར་དེ་སྐད་བརྗོད། །གཞན་ཡང་རྟགས་ཀྱི་གཞི་ལས་གྱུར་
པ་སོགས། །ཕྱོགས་མཐུན་བཅུ་རུ་རྒྱ་ཆེར་འགྲེལ་ལས་བཤད། །
༈ གསུམ་པ་ཁྱིམ་པའི་རྟགས་སློང་རབ་བྱུང་གི །རྟགས་ལེན་ཁས་བླངས་དག་
ལས་ཉམས་པ་དང་། །བརྙས་པས་མཁན་པོར་གསོལ་བཏབ་ལས་ཉམས་པ། །སྤང་དང་
སུམ་བརྒྱ་པར་བཤད་ཕྱོགས་མཐུན་རྣམས། །སྲུང་བ་དགེ་ཚུལ་ཕ་མའི་བསླབ་བྱའོ། །
༈ དགེ་སློབ་མ་ནི་དགེ་ཚུལ་བསླབ་གཞིའི་སྟེང་། །གཅིག་པུ་ལམ་འགྲོ་ཆུ་ཡི་ཕ་
རོལ་རྐྱལ། །སྐྱེས་པ་ལ་རེག་དེ་དང་ལྷན་ཅིག་འདུག །ཁ་ན་མ་ཐོ་འཆབ་དང་སྨྱན་བྱ་བ། །
དེ་རྣམས་སྤང་བྱ་རྩ་བའི་ཆོས་དྲུག་པོ། །གསེར་ལེན་གསང་བའི་གནས་ཀྱི་སྤུ་འདྲེག་དང་། །
ས་རྐོ་རྩ་སྔོན་ལ་སོགས་གཅོད་པ་དང༌། །བྱིན་ལེན་མ་བྱས་ཟ་དང་གསོག་འཇོག་ཟ། །སྤང་
བྱ་རྗེས་མཐུན་ཆོས་དྲུག་བླང་འདས་དངོས། །ཉེས་མེད་བདུན་པོ་མ་གཏོགས་དགེ་སློང་མའི།།
བསླབ་བྱ་མཐའ་དག་ཕྱོགས་མཐུན་སྡོམ་བྱ་སྟེ། །དེ་ཀུན་ལོ་གཉིས་བར་དུ་སློབ་པར་བཤད།།
༈ དགེ་སློང་བསླབ་བྱ་སྲུང་ཚུལ་བསླབ་པ་དངོས། །བསྲུང་ཚུལ་བསྙེན་པར་
རྫོགས་མ་ཐག་པ་དེས། །གནས་ཀྱི་སློབ་དཔོན་མཁན་པོ་དེ་ཉིད་དམ། །མིན་ཀྱང་བསྙེན་
པར་རྫོགས་ནས་ལོ་བཅུ་ལོན། །ལྔ་ཕྲུག་གང་རུང་ལྡན་ལ་གནས་འཆའ་བའི། །ཆོ་ག་བྱས་
ཏེ་བསྟེན་ཚུལ་མ་ཉམས་ཤིང་། །གནས་ཀྱིས་བླང་དོར་གནས་རྣམས་ལེགས་འདོམས་པ། །
གནས་པས་གུས་པས་ཉན་པའི་སྒོ་ནས་སྲུང་། །གནས་དང་གནས་པའི་མཚན་ཉིད་མདོར་
བསྡུས་པར། །ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་
-155



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དག་པ་དང་། །ཆོས་དང་ཟང་ཟིང་ཕན་འདོགས་ཀྱིས་བརྩོན་པ། །དུས་སུ་འདོམས་པ་དེ་
དག་བླ་མར་བསྔགས། །སློབ་དཔོན་ལ་གུས་ཚུལ་ཁྲིམས་ཡང་དག་དང༌། །བསམ་གཏན་
དང་ནི་འདོན་ལ་རྟག་བརྩོན་དང་། །གྲིམས་ཤིང་དུལ་ལ་བཟོད་དང་ལྡན་པ་ནི། །སྡོམ་
བརྩོན་གནས་པའི་ཆོས་ལྡན་ཤེས་པར་བྱ། །ཞེས་གསུངས་གཞན་ལ་ལྟོས་ཏེ་སྲུང་ཚུལ་ལོ། །
༈ བླང་དོར་ཚུལ་ལ་སྤྲོ་བའི་བརྩོན་འགྲུས་དང་། །འཇུག་ལྡོག་གནས་ལ་གཟོབ་
པའི་བག་ཡོད་དང་། །རང་གི་རྒྱུད་ལ་རྟོག་པའི་ཤེས་བཞིན་དང༌། །བླང་དང་དོར་བྱའི་གནས་
ཀུན་ཤེས་པའི་སླད། །འདུལ་བའི་སྡེ་སྣོད་ཐོས་བསམ་བྱེད་པ་རྣམས། །རང་གི་བསམ་སྦྱོར་
སྒོ་ནས་སྲུང་ཚུལ་ལོ། །
༈ གང་ཞིག་ལུས་དང་ངག་གིས་སྤྱད་པའི་ལས། །བཅས་པ་ལས་འདས་སྤོང་
བདུན་འགལ་བའི་ཕྱོགས། །ཕམ་པ་བཞི་དང་ལྷག་མ་བཅུ་གསུམ་དང་། །སྤང་ལྟུང་སུམ་ཅུ་
ལྟུང་བྱེད་འབའ་ཞིག་པ། །དགུ་བཅུ་ཐམ་པ་སོ་སོར་བཤགས་པ་བཞི། །ཉེས་བྱས་བརྒྱ་རྩ་
བཅུ་གཉིས་དེ་ཀུན་ཀྱང་། །ལྷག་མ་མེད་དང་དགེ་འདུན་ལྷག་མ་དང་། །གང་ཟག་ལྷག་མ་
ཞེས་བྱ་གསུམ་དུ་འདུས། །དངོས་གཞིའི་ལྟུང་སོགས་གསུམ་དུ་འཇོག་པའང་ཡོད། །ངོ་བོ་
རང་བཞིན་བཅས་པའི་སྡིག་པ་གཉིས། །
༈ སྤྱད་ནས་སྐད་ཅིག་ཙམ་ཡང་བཅབས་གྱུར་ན། །སྡོམ་པ་ལྷག་མ་མེད་པ་གཅོད་
པས་ན། །རྩ་བའི་ལྟུང་བའམ་སྡོམ་པའི་མི་མཐུན་པའི། །ཕྱོགས་ཀྱིས་གཉེན་པོ་ཕམ་ཕྱིར་
ཕམ་པ་སྟེ། །ཀུན་ཀྱང་གཞི་བསམ་སྦྱོར་བ་མཐར་ཐུག་གི །ཡན་ལག་ཚང་བས་དེར་འགྱུར་
དང་པོ་ནི། །གཞི་ཡི་ཡན་ལག་འཁྲིག་བདེ་བསྐྱེད་ནུས་པ། །ལུས་ཕྱེད་ལོངས་པ་ཡན་གྱི་རྨ་
སྒོ་གསུམ། །རང་གི་ཕོ་དབང་ནད་མེད་ལས་རུང་བ། །བསམ་པ་ངོ་ཚ་འཇིགས་མེད་ཆགས་
སེམས་ཀྱིས། །སྦྱོར་བ་སྩལ་དྲུད་མཐར་ཐུག་སོ་དང་ནི། ཁ་ཤུན་པགས་རིམ་ལས་འདས་
-156



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བློ་སྐྱེས་བདེ་མྱོང་བ། །ཡིད་ཀྱིས་བདག་གིར་བྱས་པས་ཚངས་སྤྱོད་ལས། །རྣམ་པར་ཉམས་ཕྱིར་མི་
ཚངས་སྤྱོད་པར་༡བརྗོད། །གཉིས་པ་གཞི་ནི་མི་ཡིས་བདག་བཟུང་བ། །ཀཎ་པ་ཎའི་བཞི་
ཆ་ལོངས་པའི་དངོས། །བསམ་པ་རང་ཉིད་འཚོ་ཕྱིར་སྦྱོར་བས་བརྐུས། །མཐར་ཐུག་ཐོབ་
ལ ས་པ་མ་བྱིན་པ། །བླངས་༢ཕྱིར་དེ་ཡི་ཕམ་པ་ཞེས་སུ་བརྗོད། །གསུམ་པ་གཞི་ནི་
མིའམ་མིར་ཆགས་པ། །བསམ་པ་འདུ་ཤེས་མ་འཁྲུལ་གསོད་འདོད་ཀྱིས། །སྦྱོར་བ་དུག་
མཚོན་བརྩམས་ལས་མ་བཟློག་པ། །གསོད་བཅུག་ཡི་རང་བསྔགས་པ་སོགས་ཀྱིས་ཀྱང་།།
མཐར་ཐུག་རང་ཤིའི་སྔོན་དུ་སྲོག་འགགས་པར། །སྲོག་རྒྱུན་བཅད་ཕྱིར་དེ་ཡི་ཕམ་པར་
བརྗོད། །བཞི་པར་གཞི་ནི་སྨྲ་ཤེས་དོན་གོའི་མིར། །བསམ་པ་ཡོ་བྱད་ལ་ཆགས་གྲགས་
འདོད་ཀྱིས། །འདུ་ཤེས་བསྒྱུར་ནས་སྨྲ་འདོད་རྒྱུན་ཆགས་པ། །སྦྱོར་བ་མཚན་ཉིད་དྲུག་
ལྡན་བརྫུན་སྨྲ་བ། །མཐར་ཐུག་ཡུལ་དེས་ཐོས་ཤིང་གོ་བའོ། །མི་ཡི་ཆོས་ལས་བླ་མར་གྱུར་
པའི་རྫུན། །ཡིན་ཕྱིར་དེ་ཡི་ཕམ་པར་རབ་ཏུ་བསྒྲགས། །
༈ གང་ཞིག་གསོ་བ་དགེ་འདུན་ལ་རག་ཅིང་། །སྡོམ་པའི་ལྷག་ལུས་ཕྱིར་ན་
དེ་མིང་ཅན། །ཕྱིར་བཅོས་བྱས་པས་དག་རུང་ལ་དབྱེ་ན། །འདོད་པ་ལས་གྱུར་བདུན་དང་
གནོད་པ་ལས། །གྱུར་པ་གཉིས་དང་བསྒོ་བ་ལས་གྱུར་བཞི། །ལམ་གསུམ་མིན་པ་རང་
གཞན་ཡན་ལག་གི །གནས་སུ་དབྱུང་འདོད་ཁུ་བ་འབྱིན་པ་དང་། །ཆགས་པས་བུད་མེད་
ལུས་ཀྱི་ཆ་ཤས་འཛིན། །འཁྲིག་ཚིག་རྗེན་པར་སྨྲ་དང་འཁྲིག་པ་ཡི། །བསྙེན་བཀུར་བསྔགས་
དང་རང་ངམ་བསྐོས་པ་ཡིས། །ཕོ་མོ་སྨན་བྱས་དོན་གྲུབ་རང་དོན་དུ། །མི་རུང་ས་གཞིར་
བཙལ་བའི་ཡོ་བྱད་ཀྱིས། །ཚད་ལས་ལྷག་པའི་ཁང་པ་བརྩིགས་པ་དང་། །དགེ་འདུན་དོན་
དུ་ཁང་ཆེན་བརྩིགས་པ་དང་། །གཞན་ལ་ཕམ་པའི་གཞི་མེད་སྐུར་འདེབས་དང་། །བག་
ཙམ་ལ་བསྙད་ཕམ་པའི་སྐུར་འདེབས་དང་། །ཆོས་མིན་བཅའ་བས་དགེ་འདུན་འབྱེད་པ་
-157



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དང་། །དབྱེན་གྱི་རྗེས་སུ་ཕྱོགས་དང་བསླབ་འགལ་གྱི། །སྤྱོད་པས་ཁྱིམ་པ་སུན་འབྱིན་
བསྐྱོད་ཚེ་བསྙེན། །ལྷུང་འཆོས་བསྐུལ་ན་བཀའ་བློ་མི་བདེ་བ། །འདི་བཞི་བཟློག་བྱེད་ལྔས་
མ་བཏང་ན་གྲུབ། །བསྒོ་གྱུར་བཅུ་རུ་དབྱེར་ཡོད་འདིར་མི་འཆད། །དབེན་པ་སྐྱབས་ཡོད་
བུད་མེད་ལྷན་ཅིག་ཏུ། །འདུག་ལ་གསུམ་དང་གཉིས་ཀྱིས་མ་ངེས་པའོ། །
༈ གང་ཞིག་ཕམ་ལྷག་ཆར་གཏོགས་གཙོ་ཆེ་བ། །སྡེ་ལྔར་མ་འདུས་ལྟུང་བ་ཉེས་
བྱས་ལས། །ལྕི་བས་སྦོམ་པོར་གྲགས་ལ་ལྕི་ཡང་ནི། །ཉོན་མོངས་ཆེ་ཆུང་གིས་དབྱེ་ཕམ་
ལྷག་གི །དངོས་གཞི་བསྐྱེད་དམ་མི་བསྐྱེད་གང་ཡིན་ཀྱང་། །སྦྱོར་བ་ཕལ་ཆེར་སྦྱོར་བའི་
སྦོམ་པོར་འགྱུར། །ལྟུང་བྱེད་སྦྱོར་བ་རྣམས་ཀྱང་དེ་བཞིན་ནོ། །སྦྱོར་མཐར་ལྟུང་དང་ཕམ་
ལྷག་འབྱུང་རྒྱུ་ལ། །ཡན་ལག་མ་ཚང་དངོས་གཞི་དང་འདྲ་བའི། །སྦོམ་པོའམ་དངོས་གཞིའི་
རྣམ་པའི་སྦོམ་པོ་དང་། །མིའི་ཡན་ལག་གཅོད་དང་དབྱེན་ཕྱིར་བརྫུན། །སྒྲ་སོགས་གནས་
སྐབས་གཞན་གྱི་སྦོམ་པོར་བཤད། །
༈ གང་ཞིག་སྤྱད་ན་ངན་འགྲོར་ལྟུང་བྱེད་པ། །སྤང་ལྟུང་དང་ནི་ལྟུང་བྱེད་འབའ་
ཞིག་པ། །དངོས་པོ་སྤང་འབྲལ་སྔོན་འགྲོས་འཆོས་དགོས་ཤིང་། །རང་གི་མིང་གིས་བཅོས་
ན་དག་རུང་བར། །དབྱེ་ན་གོས་ཀྱི་སྡེ་དང་སྟན་སོགས་དང་། །ལྷུང་བཟེད་སོགས་ཀྱི་སྡེ་སྟེ་
བཅུ་ཚན་གསུམ། །རང་དབང་གོས་ལྷག་བྱིན་གྱིས་མ་བརླབས་པའམ། །བརླབས་ཀྱང་
ཤན་འབྲེལ་ཞག་བཅུར་འདས་པར་འཆང་། །རང་གནས་ཉེ་འཁོར་བཅས་ལས་བྱིན་བརླབས་
པའི། །ཆོས་གོས་དང་བྲལ་ཞག་གཅིག་ལོན་པ་དང་། །གོས་རྒྱུ་ཁུར་ལོངས་བྱིན་གྱིས་མ་
བརླབས་པའམ། །བརླབས་ཀྱང་ཤན་དང་རྗེས་འབྲེལ་ཟླ་གཅིག་འཇོག །དེ་གསུམ་ས་
བརྐྱང་བཏིང་ལ་བག་ཡངས་གནང་། །རང་གི་ཉེ་དུ་མིན་པའི་དགེ་སློང་མར། །ཆོས་གོས་
གདིང་བ་རྙིང་པ་འཁྲུར་འཇུག་པ། །ཡོད་བཞིན་དེ་ལས་གོས་རྒྱུ་ལེན་པ་དང་། །ཉེ་མིན་ཁྱིམ་
-158



སྡོམ་གསུམ་འཇམ་དབྱངས་བླ་མའི་དགོངས་རྒྱན།
པར་གོས་རྒྱུ་སློང་བ་དང་། །ཆོས་གོས་མེད་པས་ཉེ་མིན་ཁྱིམ་པ་ལས། །སློང་བར་རིགས་
ཀྱང་དེ་ལས་ལྷག་པར་ལེན། །དེ་འདྲས་རང་ལ་སྟེར་བའམ་བློས་དཔག་པར། །རིན་དང་
ཚད་སོགས་སྔར་བརྗོད་སློང་བ་དང༌། ཁྱིམ་བདག་ཕོ་མོ་སོ་སོས་སྟེར་དཔག་པའི། །གོས་
སོགས་ལས་ནི་ལྷག་པར་བསླངས་པ་དང་། །གོས་རིན་རིན་ཆེན་བསྐུར་ལས་བསྐུལ་བ་
དང་། །བསྡད་པ་གསུམ་ལས་ལྷག་ཚེ་སྤང་བར་འགྱུར། །གང་དུ་རིན་ཆེའི་སྲིན་བལ་བལ་
ནག་དང་། །དཀར་ནག་ནག་པོ་ཤས་ཆེ་རང་ཉིད་དམ། །བསྐོས་པས་ནང་ཚངས་ཅན་གྱི་
སྟན་བྱེད་དང་། །ལོ་དྲུག་མ་སོང་ནང་ཚངས་ཅན་གསར་བྱེད། །གདིང་བ་གསར་པ་བཟོ་ཚེ་
དོར་བྱ་ནས། །བདེ་གཤེགས་མཐོ་གང་མ་གླན་ལོངས་སྤྱོད་པ། །བལ་སོགས་ཁུར་ཆེན་
འཁྱེར་གྲོགས་ཡོད་བཞིན་དུ། །རྒྱང་གྲགས་འདས་པར་འཁྱེར་ལ་དགེ་ཚུལ་སོགས། །
འཁྱེར་གྲོགས་མེད་ཚེ་དཔག་ཚད་གསུམ་ཚུན་གནང་། །ཉེ་མིན་དགེ་སློང་མ་ལ་བལ་
དང༌། །རྨེལ་དང་འཚེད་འཇུག་གསེར་སོགས་རིན་པོ་ཆེ། །རུང་བར་མ་བྱས་ཆགས་པའི་
སེམས་ཀྱིས་རེག །ཁྱིམ་པར་བུན་བསྐྱེད་མངོན་ཚན་ཅན་བཏང་དང་། ཁེ་སྤོགས་འདོད་ཕྱིར་
འབྲུ་སོགས་ཉོ་ཚོང་བྱེད། །ལྷུང་བཟེད་བྱིན་གྱིས་མ་བརླབས་ཞག་བཅུ་ལས། །འདས་པར་
འཆང་དང་ལྷུང་བཟེད་ལྷག་པོར་འཚོལ། །གླ་རྔན་མེད་པར་རས་སོགས་འཐག་འཇུག་དང་།།
བསྔོས་ཚོད་ལས་ལྷག་འདོད་པས་ཐག་རྒྱ་བསྐྱེད། །གོས་སོགས་ཡོ་བྱད་བྱིན་ནས་སླར་
འཕྲོག་དང་། །དབྱར་གྱི་རྙེད་པ་དུས་མིན་བདག་གིར་བྱས། །དགོན་པར་གནས་པས་ཆོས་
གོས་དང་བྲལ་བས། །ཞག་དྲུག་ལྷག་པར་མཚམས་ལས་འདས་པ་དང་། །རས་ཆེན་དབྱར་
ས་ཟླ་གཅིག་ལྷག་སྔ་ཞིང་། །དགག་དབྱེའི་རྗེས་སུའང་ཟླ་ཕྱེད་འདས་པར་བཅངས། །
གཞན་ལ་བསྔོས་པའི་གོས་སོགས་རང་ལ་བསྒྱུར། །སྨན་གསུམ་དུས་ལས་འདས་པའི་
གསོག་འཇོག་གོ །༩
-159



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
.༈ གང་ཞིག་སྤང་འབྲལ་སྔོན་འགྲོ་མི་དགོས་ཤིང་། །ལྟུང་བྱེད་རང་མིང་གིས་
འཆོས་དག་རུང་བར། །དབྱེ་ན་ཤེས་བཞིན་སྡེ་སོགས་བཅུ་ཚན་དགུ། །རིགས་བཞི་ལས་
གཞན་ཤེས་བཞིན་རྫུན་སྨྲ་བ། །དགེ་སློང་གཞན་གྱི་སྐྱོན་བརྗོད་ཕྲ་མས་འབྱེད། །གང་ཟག་
རྩོད་པ་དགེ་འདུན་གྱིས་ཟླུམས་པར། །སྐྱོ་སྔོགས་བྱེད་པས་བཤིགས་པར་རྩོམ་པ་དང་།
ཁྲིམས་གྲོགས་མེད་པར་བུད་མེད་ཆོས་སྟོན་དང་། །མ་རྫོགས་པ་དང་ལྷན་ཅིག་རྒོད་བག་གི།
བསམ་པས་སྣ་ཚོགས་གདངས་ཀྱིས་ཆོས་འདོན་པ། །ཕམ་ལྷག་ལྟུང་བ་གླེང་ལ་མ་བསྐོས་
བཞིན། །མ་རྫོགས་མདུན་དུ་གནས་ངན་ལེན་བརྗོད་པ། །མ་རྫོགས་པ་ལ་དགོས་པ་མེད་
བཞིན་དུ། །མི་ཆོས་བླ་མའི་ཡོན་ཏན་བདེན་པར་སྨྲ། །བྱ་བ་ལྷག་པར་བརྩོན་ལ་དགེ་འདུན་
གྱིས། །ཡོ་བྱད་བྱིན་པར་བཤེས་ངོར་བྱེད་ཅེས་སྐུར། །མདོ་འདོན་ཚེ་ན་བསླབ་གཞི་ཕྲ་མོ་
དག །བཏོན་པས་ཅི་ཞིག་བྱ་ཞེས་ཁྱད་དུ་གསོད། །ས་བོན་དང་ནི་མྱུ་གུ་སྐྱེ་བ་འཇོམས། །
ཞལ་ཏ་ཆོས་བཞིན་བྱེད་ལ་རྒྱུ་མེད་འཕྱ། །བསྒོ་བ་རྣ་གཟན་ཞེས་པ་དགེ་འདུན་གྱིས། །ལྟུང་
བ་གླེང་ལ་ཁས་མི་ལེན་པར་བསྒྱུར། ཁྲི་སོགས་གནས་མལ་སྤྱད་ནས་མ་བསྡུས་པར། །བླ་
གབ་མེད་པར་བོར་ནས་ཕྱིན་པ་དང་། །དེ་བཞིན་རྩ་སོགས་གདིང་བ་མ་བསྡུས་པ། །འདི་
གཉིས་ལས་བྱེད་པར་འབྱུང་དགོས་མེད་པར། །གཙུག་ལག་ཁང་ནས་དགེ་སློང་སྐྱོད་པ་
དང་། །སྔར་ཞུགས་དགེ་སློང་དག་ལ་མཐོ་འཚམས་པ། །དགེ་འདུན་ཁང་སྟེང་མལ་ཁྲིས་
བུག་པ་བརྟོལ། །སྲོག་ཆགས་དང་བཅས་རྩ་ཆུ་འདེབས་དང་སྤྱོད། །འཇིག་རྐྱེན་ཡོད་སར་
གཙུག་ལག་རྩིག་པར་རྩོམ། །མ་བསྐོས་དགེ་སློང་མ་ལ་ཆོས་སྟོན་༡དང་། །དགག་དབྱེའི་
སྐབས་མིན་མཚན་མོ་ཆོས་སྟོན་༢དང་། །དེས་ཟས་ཕུལ་བར་ཟས་ངོར་སྟོན་ཞེས་ ༣འཕྱ། །
ཉེ་མིན་དགེ་སློང་མ་ཡི་གོས་བཙེམས་༤དང༌། །དེ་ལ་(གོས་སྦྱིན་ལྷན་ཅིག་ལམ་༦དུ་འགྲོ།།(
ལྷན་ཅིག་གྲུར་༧འཇུག་དབེན་པ་སྐྱབས་ཡོད་དུ། །ལྷན་ཅིག་ཁྲིམས་གྲོགས་མེད་པར་
-160



སྡོམ་གསུམ་འཇམ་དབྱངས་བླ་མའི་དགོངས་རྒྱན།
རའདུག་དང་༩འགྲེང་། །དགེ་སློང་མར་མངག་ཁྱིམ་པ་ཟས་སྦྱོར་༡༠འཇུག །ནད་ཀྱིས་
བཏབ་དང་དགེ་འདུན་བྱ་བ་སོགས། །དགོས་པ་མེད་བཞིན་ཡང་༡ཡང་ཟ་བ་
ཟ་བ་དང་། །མུ་
སྟེགས་ཅན་གནས་ཁྱིམ་དུ་༢ཟ་བ་དང་། །ཉེ་མིན་ཁྱིམ་ལས་ལྷུང་བཟེད་གསུམ་༣ལྷག་ལེན།།
དུས་རུང་བཟའ་བཅའ་སྤངས་ཟིན་སླར་ཟ་བ། །དེ་བཞིན་སྤངས་ཟིན་གཞན་ལ་(སྟོབས་
པ་དང་། །འདི་གཉིས་ལྷག་པོར་ཆོ་ག་བྱས་ན་མིན། །མི་མཐུན་སེམས་ཀྱིས་མང་པོ་འདུས་
༦ནས་ཟ། །རང་གླིང་ཉིན་ཕྱེད་ཡོལ་ནས་སྐྱ་རེས་བར། །ན་སོགས་སྐྱོན་མེད་བཞིན་དུ་༧ཟ་
བ་དང་། །མུ་གེའི་དུས་མིན་གསོག་འཇོག་བྱས་པ་ཟ། །དེ་ལས་འཕྲོས་པ་ལག་ཉ་སོགས་
ཀྱང་ངོ༌། །སྨན་བཞི་ན་བ་སོགས་ཀྱི་རྐྱེན་མེད་པར། །བྱིན་ལེན་མ་བྱས་ཤེས་བཞིན་སྤྱོད་
༩པ་དང་། །ཉེ་མིན་ཁྱིམ་ལས་ཁ་ཟས་བསོད་པ་དག །ན་སོགས་རྐྱེན་མེད་བཞིན་དུ་སློང་
བའོ། །ཆུ་ཚག་མེད་པ་སྲོག་ཆགས་དང་བཅས་པའི། །ཆུ་ལ་༡ལོངས་སྤྱོད་འཚེ་བ་གཞན་
ཡང་ངོ༌། ཁྱིམ་པ་ཉལ་པོ་བྱེད་ལ་མངོན་ཕྱོགས་པའི། ཁྱིམ་དུ་འདུག་༢དང་འགྲེང་བས་བར་
གཅོད་པ། །གཅེར་བུ་པ་ལ་དགོས་མེད་ཟས་སྦྱིན་པ། །རྒྱལ་པོས་བོས་པ་སོགས་ཀྱི་རྐྱེན་
མེད་པར། །དམག་དཔུང་ལ་(བལྟ་དེ་ཡི་ནང་ན་༦འདུག །གོ་མཚོན་བཤམ་པ་གཞན་དུ་
དཀྲུག་༧པ་དང་། །དགེ་སློང་གཞན་ལ་བརྡེག་དང་བརྡེག་པར་གཟས། །མཐོལ་ཡུལ་ཡོད་
བཞིན་དགེ་སློང་གཞན་རྒྱུད་ཀྱི། །ཕམ་ལྷག་གཉིས་ཀྱི་གནས་ངན་ལེན་འཆབ་པ། །གནོད་
པའི་སེམས་ཀྱིས་དགེ་སློང་གཞན་ཟས་གཅོད། །རྒོད་བག་དབང་གིས་མེར་རེག་རེག་ཏུ་
འཇུག །གང་ཟག་དོན་དུ་ཚོགས་པས་ལས་བྱས་པར། །འདུན་པ་ཕུལ་ཟིན་ལྡོག་པའི་ཚིག་
གིས་༣བསྒྱུར། །མ་རྫོགས་པ་དང་ལྷན་ཅིག་རྐྱེན་མེད་པར། །ནུབ་གཉིས་ལས་ལྷག་༤ཉལ་
ལ་ཁྲུ་ཕྱེད་དགུས། །བར་དུ་ཆོད་ན་ལྟུང་བ་མེད་པའང་བཤད། །ཆང་འཐུང་ལ་སོགས་ཉེས་
མེད་དུ་སྨྲ་བའི། །སྡིག་ལྟ་བཟློག་བྱེད་ལྔ་(མཐར་མི་གཏོང་བ། །དགེ་འདུན་གྱིས་སྤངས་
-161



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དགེ་ 
སློང་དང་མཉམ་དུ། །སྤྱོད་ལམ་མཐུན་པས་མཚན་མོ་འདའ་༦བ་དང༌། །དེ་བཞིན་དགེ་
འདུན་གྱིས་བསྙིལ་དགེ་ཚུལ་དང་། །ལྷན་ཅིག་ཉལ་སོགས་ཞག་ཏུ་ལོན་པ་དང༌། །རུང་བའི་
ཚོན་གྱིས་མ་བསྒྱུར་དཀར་པོའི་གོས། ཁྲུར་ལོངས་ཕྱི་གཡོགས་མེད་པ་གྱོན་པ་དང་། །ཆུད་
འཛའ་སྤངས་སོགས་དགོས་པ་མེད་བཞིན་དུ། །གཞན་དབང་མུ་ཏིག་ལ་སོགས་རིན་པོ་ཆེ།།
མཚོན་ཆའི་ཚོགས་དང་རོལ་མོའི་ཆ་བྱད་ལ། །རྒོད་བག་དབང་གིས་རང་ངམ་བསྐོས་པཔས་
རེག །ཚ་དུས་ཟླ་བ་ཕྱེད་གསུམ་མ་གཏོགས་པར། །ཟླ་ཕྱེད་སྔ་རོལ་ཁྲུས་ཕྱིར་ཆུར་༡༠
ཞུགས་པའོ། །
༈ གསོད་པའི་སེམས་ཀྱིས་དུད་འགྲོར་བསྣུན་༡ཏེ་ཤི །ཕ་རོལ་བསྙེན་པར་
རྫོགས་པའི་ཡོན་ཏན་ལ། །མ་རྫོགས་ཤེས་སྨད་འགྱོད་པ་བསྐྱེད་ ༢པ་དང༌། །དགེ་སློང་
གཞན་གྱི་མཆན་སོགས་གཡའ་བའི་གནས། ཁུ་ཚུར་སོར་མོས་ག་ག་ཚིལ་བྱེད་༣པ། །རྒོད་
བག་དབང་གིས་ཆུ་ལ་རྩེ་བ་དང་། །བུད་མེད་ལྷན་ཅིག་གཉིད་ལོག་མཚན་མཐའ་(འདས།།
དགེ་སློང་དངངས་ཕྱིར་འཇིགས་སྟོན་སྟོན་དུ་འཇུག །དེ་ཡི་ཡོ་བྱེད་སྦེད་དམ་སྦེད་༧པར་
བསྒོ། །གོས་སོགས་བྱིན་པའི་གདེངས་མེད་ལོངས་སྤྱོད་རཔ། །དགེ་སློང་དག་པར་ལྷག་
མའི་ྋསྐུར་འདེབས་དང་། །ཉེ་མིན་བུད་མེད་དག་དང་མཉམ་འགྲོ་བ། ཁྲིམས་གྲོགས་མེད་
པས་རྒྱང་གྲགས་༡༠འདས་པའོ། །ཆོམ་རྐུན་དང་འགྲོགས་རྒྱང་གྲགས་འདས་པ་དང་། །ཉི་
ཤུ་མ་ལོན་པ་ལ་བསྙེན་རྫོགས་ཕོག །དགོས་པ་མེད་པར་ས་བརྐོ་བརྐོར་ ༣འཇུག་པ། །
མགྲོན་དུ་གཉེར་བའི་ཚད་ལས་ལྷག་པར་སྡོད། །གཞན་གྱིས་བསླབ་པ་ལ་བསྐུལ་ཁྱོད་ཉིད་
ཀྱིས། །མི་ཤེས་ཞེས་པས་ཁྱད་གསོད་དེས་གོ་བ། །དགེ་སློང་གྲོས་བྱེད་པ་ལ་ཉན་རྣ་༦བྱེད།།
ལས་ལ་འདུས་ནས་འདུན་པ་མ་ཕུལ་ཞིང་། །མ་སྨྲས་ཐོས་པའི་ཉེ་འཁོར་བརྒལ་༧ཏེ་འགྲོ།།
དགེ་འདུན་གྱིས་བཅས་ཆོས་ལྡན་བསྒོ་བ་ལ། །ཤད་སྦྱང་མེད་པར་མ་དགུས་འགལ་བར་༡༡
-162



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བྱེད། །འབྲུ་ཡི་ཆང་སོགས་མྱོས་འགྱུར་མིད་པ་དང་། །ཕྱི་དྲོའི་དུས་སུ་གྲོགས་ལ་མ་སྨྲས་
པ། །གྲོང་དུ་སོང་སྟེ་༡ྋསྐྱ་རེང་འཆར་བྱེད་པའོ། །སྔ་དྲོ་ཡིན་ཀྱང་ཁྱིམ་གསུམ་སོགས་འདས་
པར། །རྒྱུ་བས་དགེ་འདུན་གདུགས་ཚོད་སྟོབས་ལ་གནོད། །བཙུན་མོར་བཅས་པའི་རྒྱལ་
པོའི་ཕོ་བྲང་དུ། །༢འགྲོ་ཞིང་སྐྱ་རེངས་ཤར་བར་བསྡད་པ་དང་། །གསོ་སྦྱོང་མདོ་གདོན་ལན་
གཉིས་ཡན་ཐོས་པས། །མ་རྨོངས་ཀྱང་ནི་ ༣ཁྱད་གསོད་ཚིག་སྨྲ་བ། །དཀོན་པའི་རྫས་ལས་
ཁབ་རལ་༤འཆོས་སམ་བསྐོ། ཁྲི་རྐང་ཁྲུ་གང་ཚད་ལས་༥་ལྷག་འཆོས་དང་། །དགེ་འདུན་ཁྲི་
དང་ཁྲིའུར་ངན་སེམས་ཀྱིས། །ཤིང་བལ་༦བརྡལ་བས་ཉལ་ལ་གོས་པར་བྱེད། །གདིང་བ་
ཚད་ལས་ལྷག་པར་བྱེད་དུ་༧བཅུག །དེ་བཞིན་གཡན་༨དགབ་རས་ཆེན་༩དག་ཀྱང་ངོ༌། །
དེ་བཞིན་གཤེགས་པའི་ཆོས་གོས་ཚད་དང་ནི། །ལྷག་པར་བྱེད་དམ་བྱེད་དུ་༡༠བཅུག་པའོ།།
༈ གང་ཞིག་སྨྲེ་སྔགས་ཚིག་གིས་སོ་སོ་རུ། །བཤགས་པས་དག་རུང་སྡེ་ལ་
རབ་བྱུང་དང༌། ཁྱིམ་པའི་གཞི་ལས་གྱུར་པ་གཉིས་ཚན་གཉིས། །ཉེ་མིན་དགེ་སློང་མ་ནི་
གྲོང་འདུག་པས། །རང་བཟའི་ཆེད་དུ་སྦྱར་ལས་ཟས་༡སློང་ཟོས། །དགེ་འདུན་གདུགས་
ཚོད་ངོས་མགྲོན་བྱེད་པ་ལས། །ཚིག་གིས་མ་བཟློག་བླངས་ཏེ་ཟོས་༢པ་དང་། །གསོལ་བའི་
ལས་ཀྱིས་སློང་དུ་མེད་པའི་ཁྱིམ། །བསླབ་པ་དྲལ་ཏེ་ཞུགས་ཤིང་ཟས་༣སློང་ཟོས། །
འཇིགས་སར་ནགས་ཉུལ་བསྐོས་པའི་དགེ་སློང་གིས། །ནགས་མ་བརྟགས་པར་ཟས་སློང་
ཟོས་པའོ། །
༈ གང་ཞིག་ཉེས་པ་ཕྲ་མོའི་རང་བཞིན་ཅན། །རང་རང་མིང་གིས་འཆོས་པས་
དག་རུང་བ། །དབྱེ་ན་བརྒྱ་རྩ་བཅུ་གཉིས་དེ་ཀུན་ཀྱང་། །གོས་བགོའི་སྡེ་སོགས་སྡེ་ཚན་༣
བརྒྱད་དུ་འདུས། །དང་པོ་ཤམ་ཐབས་ཟླུམ་པོར་༡མ་བསྒོས་དང་། །ཧ་ཅང་རྩེངས་པས་པུས་
མོ་༢མ་ཁེབ་དང་། །ཧ་ཅང་འཇོལ་ཆེས་ལོང་བུ་ཁེབ་པ་དང་། །གླང་པོའི་སྣ་ལྟར་མདུན་དུ་
-163



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
འཕྱང་བ་དང༌། །སྐ་རགས་གོང་དུ་ལྟེབ་དང་བར་ནས་༦འབུར། །སྐ་རགས་གོང་དུ་གདེངས་
ཀ་ ༧ལྟར་བྱས་དང་། །བླ་གོས་སྣམ་སྦྱར་ཟླུམ་པོར་མ་རབསྒོས་ཤིང་། །ཧ་ཅང་༩ཐུང་དང་
ཆེས་༡༠ཆེར་འཇོལ་བ་སྤང་། ཁྱིམ་དུ་འགྲོ་ཚེ་ལུས་ངག་མ་བསྡམས་འཇུག །བླ་གོས་མཐང་
གོས་མཉམ་ལེགས་མ་༣བསྒོས་དང་། །ཅ་ཅོའི་སྒྲར་བཅས་གཡས་གཡོན་གཡེང་བས་བལྟ།།
མདུན་དུའང་གཉའ་ཤིང་གང་ལས་ལྷག་(བལྟ་བ། །གོས་ཀྱིས་མགོ་༦བསྟུམས་ཤམ་ཐབས་
མདོམས་༧སྣང་བརྗེ། །བླ་གོས་ཕྲག་གཉིས་གཟར་༨དང་ལག་པ་༡༢གཉིས། །གཉའ་གོང་
དུ་བསྣོལ་རྒྱབ་ནས་ལྟག་༡༠པར་བསྣོལ། །མཆོང་ཞིང་༩འགྲོ་དང་གོམ་པ་ཆེས་དྲག་པས། །
སྒྱིད་པ་བརྐྱང་བསྐུམ་བྱེད་ཅིང་འགྲོ་བ་དང་། །ཙོག་པུས་འགྲོ་༡༣དང་བྲང་གིས་འགྲོ་བ་
དང་། །ལག་པ་རྐེད་བརྟེན་གྲུ་མོ་༡༥རྒྱངས་ཏེ་འགྲོ། །ལུས་པོ་ཀྱོག་༡༧བསྒྱུར་ལག་པ
༡༧གཡབ་ཅིང་འགྲོ། །མགོ་བོ་༡༨བསྒྱུར་ཞིང་གཞན་དང་ཕྲག་སྤྱད་༡༩ཀྱིས། །འགྲོ་དང་
ཕན་ཚུན་ལག་སྦྲེལ་ ༢༠གྱིས་འགྲོ་བ། །སྟན་ལ་གཞན་གྱིས་མ་བསྒོས་༡པར་འདུག་པ། །དེ་
བཞིན་སྲོག་ཆགས་ཡོད་མེད་མ་༦བརྟགས་དང༌། །ལུས་ཀྱི་ལྗིད་ཕབ་གྱ་ཚོམ་༢དུ་༧འདུག་
པ། །རྐང་པ་བརྐྱངས་ཏེ་སྟེང་འོག་བསྣོལ་བ་དང་། །བརླ་སྟེང་བརླ་དང་དེ་བཞིན་ལོང་བུ་
བརྩེགས། །རྐང་པ་ཁྲི་ཡི་འོག་ཏུ་བཀུག་པ་དང་། །ཕན་ཚུན་བྲེལ་དང་འདོམས་མི་༩སྲེད་
པའོ། ཁ་ཟས་ལྷུང་བཟེད་ཁ་ལས་མཐོ་བ་དང་། །འབྲས་ཆན་ཚོད་མ་མང་ཉུང་མཉམ་༢ངར་
ལེན། །བསླབ་གྲལ་མཐར་ཆགས་སུ་ནི་མི་ལེན་དང་། །ལྷུང་༦བཟེད་མིག་གིས་མི་བལྟ་
གཡེང་བས་ལེན། །ལྷུང་བཟེད་ཁ་(གདངས་སྔས་དང་ཚོད་མ་དག །འདོད་ཕྱིར་འབྲས་ཆན་
ཚོད་མས་འགེབ་པ་དང་། །འབྲས་ཆན་འདོད་པས་སྔར་ལས་བཟློག་༧པ་དང་། །བཟའ་
བཅའི་སྟེང་དུ་སྣོད་བཟེད་པ་རརྣམས་སོ། །བཟའ་ཚེ་འདུལ་བ་དང་འགལ་མི་ལེགས་ཟ་ །
ཧ་ཅང་ཁམ་ཚོད་ཆེ་དང་ཆུང་བ་ ༣དང་། ཁམ་ཚོད་༤ རན་མིན་ཁ་གདངས་(སྔས་པ་དང་་ །
-164



སྡོམ་གསུམ་འཇམ་དབྱངས་བླ་མའི་དགོངས་རྒྱན།
༢ཟ་བཞིན་གཏམ་སྨྲ་༦ཁ་སྒྲ་ཙུག་ཙུག་༡དང་། །ཅག་༢ཅག་ཧུ་༢ཧུ་ཕུ་༤ཕུ་ལྕེ་ཕྱིར་ཕྱུང་། །
འབྲས་ཆན་ལ་སོགས་འབྲུ་རེ་ནས་༡ཐུ་དང་། །ཟས་ལ་འཕྱ་སྨོད་མཁུར་བ་ཕན་ཚུན་སྤོ། །
རྐན་སྒྲ་ཏོག་དང་ཁམ་འཕྲོ་སོས་བཅད་ཟ། །ལག་པར་ཟས་ཆགས་ལྡག་དང་ལྷུང་བཟེད་
སོགས། །ལྕེ་ཡིས་ ༢ལྡག་དང་ལག་པར་ཟས་གོས་༣སྒྲུག །ཟས་དང་བཅས་པའི་ལྷུང་བཟེད་
སྐྱོམ་༣ སྐྱོམ་༤བྱེད། ཁ་ཟས་མཆོད་རྟེན་འདྲར་བཅོས་བཟའ་བའོ། །གཞན་གྱི་ལྷུང་བཟེད་
འཕྱ་ཕྱིར་༡བལྟ་བ་དང་། །ལག་པ་ཟས་ཀྱིས་སྦགས་པས་ཆུ་སྣོད་རེག །དགེ་སློང་གཞན་ལ་
ཟས་བཅས་ཆུ་ ༢འཐོར་དང༌། ཁྱིམ་དུ་མ་དྲིས་ཟས་བཅས་ཆུ་༤འབོ་བ། །ཟས་ལྷག་ལྷུང་
བཟེད་ནང་དུ་འདོར་༥བ་དང་། །ལྷུང་བཟེད་ས་རྗེན་༦ལ་འཇོག་གཡང་༦སར་དང་། །གད་༨
ཁ་དང་ནི་དཀན་གཟར་༩པོར་འཇོག་པ། །འགྲེང་སྟེ་ལྷུང་བཟེད་༡༠བཀྲུ་དང་གད་ཁར་
དང་། །གཡང་༡༢སར་དཀན་གཟར་པོ་རུ་༡༣འཁྲུ་བ་དང༌། །ཆུ་དྲག་རྒྱུན་ལས་བཟློག་
སྟེ་༡༠འཆུ་༡༤བའོ། །
༈ཆོས་འཆད་ཚེ་ན་ཉན་མཁན་ན་མིན་པར། །རང་ཉིད་འགྲེང་སྟེ་འཆད་དང་དེ་
བཞིན་དུ། །ཉལ་དང་༢མཐོན་པོའི་སྟན་ལ་འདུག་པ་དང་། །མདུན་ནས་འགྲོ་ལ་༤རྒྱབ་ནས་
འཆད་པ་དང་། །ལམ་དབུས་འགྲོ་ལ་ཟུར་ནས་འཆད་པའོ། །མི་ན་བཞིན་དུ་མགོ་༡དཀྲིས་
གོས་ ༢བརྗེས་པ། །ཕྲག་པར་གོས་ ༣གཟར་ལག་གཉིས་གཉའ་གོང་༤བསྣོལ། །དེ་བཞིན་
ལྟག་པར་བསྣོལ་༥ ལ་འཆད་པའོ། །དོ་ཀེར་ཅན་དང་ཞྭ་གྱོན་ ༢མགོ་བོ་ལ། །ཅོད་ ༣པན་
བཏགས་དང་མེ་ཏོག་ཕྲེང་༤ བ་བཅིངས། །ཐོད་ཀྱིས་དཀྲིས་ལ་༥འཆད་དང་༡གླང་པོ་ཆེ། །
རྟ་ ༢ལ་ཞོན་དང་ཁྱོགས་ཀྱི་སྟེང་ན་ ༣འདུག །ཤིང་རྟ་ལ་འདུག་མཆིལ་ལྷམ་གྱོན་(ལའང་
མིན། །ལག་ན་འཁར་༡བ་༢གདུགས་དང་༢མཚོན་ཐོགས་དང་། །རལ་གྲི་དང་ནི་མདའ་
གཞུ་ཐོགས་པ་དང་། །གོ་ཆ་གྱོན་པའི་མི་ལ་འཆད་པ་༦སྤང་། །
-165



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
༈ དགེ་སློང་གང་དག་ན་བ་མ་ཡིན་པས། །འགྲེང་སྟེ་བཤང་༡གཅི་འདོར་དང་
གོ་སྐབས་ནི། །མེད་ན་མ་གཏོགས་ཆུ་ལ་བཤང་གཅི་དང་། །མཆིལ་སྣབས་སྐྱུགས་པ་འདོར་
༢སྤང་དེ་བཞིན་དུ། །རྩ་སྔོན་ཡོད་པའི་ཕྱོགས་སུ་འདོར་བ་ ༣དང་། །གནོད་པ་བྱུང་ན་མ་
གཏོགས་ལྗོན་ཤིང་ལ། །མི་གང་ཙམ་ལས་ལྷག་པར་འཛེག་པ་སྤང་། །
༈ དགེ་སློང་མ་ལ་བསླབ་ཁྲིམས་སུམ་བརྒྱ་དང་། །དྲུག་ཅུ་རྩ་བཞིར་གསུངས་ཏེ་
ཕམ་པ་བརྒྱད། །ལྷག་མ་ཉི་ཤུ་སྤང་བ་སུམ་ཅུ་གསུམ། །ལྟུང་བྱེད་བརྒྱ་དང་བརྒྱད་ཅུ་སོར་
བཤགས་སྡེ། །བཅུ་གཅིག་ཉེས་བྱས་བརྒྱ་རྩ་བཅུ་གཉིས་སོ། །
༈ དགེ་སློང་སྐབས་ཀྱི་ཕམ་པ་བཞི་ཡི་སྟེང་། །ཆགས་པས་སྐྱེས་པའི་ལུས་ལ་པ
རེག་ཅིང་ནོན། །དེ་བཞིན་ལུས་བཀན་གྲོགས་ཀྱི་ཕམ་པ་འཆབ། །དགེ་འདུན་གྱིས་དབྱུང་
དགེ་སློང་འགྱོད་སྐྱེས་པར། །དགེ་སློང་མས་ནི་ཕྱིར་བཟློག་མི་བཏང་བའོ། །
༈ དགེ་སློང་སྐབས་བཤད་ལྷག་མ་བཅུ་གསུམ་ལས། །སྨྱན་བྱས་པ་དང་གཞི་
མེད་སྐུར་འདེབས་ནས། །བཀའ་བློ་མི་བདེའི་བར་ཏེ་བདུན་གྱི་སྟེང་། །འཁྲིག་ཕྱིར་ནོར་
དག་ལེན་དང་ལེན་འཇུག་དང་། །མཚན་མོ་ཁྲིམས་གྲོགས་མེད་པར་མཚམས་ལས་འདས།།
དེ་བཞིན་ཉིན་འདས་ལམ་ཞུགས་ཆུ་བོ་རྒྱལ། །མ་གནང་བུད་མེད་རབ་ཏུ་འབྱིན་པ་དང་། །
བརྒྱུད་མེད་ཤི་བའི་ནོར་ལེན་གནས་དབྱུང་བར། །བཟོད་པར་གསོལ་འཇུག་དཀོན་མཆོག་
སྤོང་ཟེར་དང་། །བུད་མེད་དག་དང་གཞོག་སྟེགས་བྱས་བྱེད་འཇུག །འཐབ་ཀྲོལ་བྱེད་རྣམས་
བཟློག་ཀྱང་མི་གཏོང་བའོ། །
༈ སྤང་ལྟུང་བཅུ་ཚན་དང་པོ་འདྲ་བའི་སྟེང་། །བཅུ་ཚན་གཉིས་པའི་ཕྱི་མ་གསུམ་
དང་ནི། །གསུམ་པའི་གཉིས་པ་གསུམ་པ་བཞི་པ་དང་། །ལྔ་པ་དགུ་པ་བཅུ་པ་རྣམས་ཀྱང་
མཚུངས། །ལྷུང་བཟེད་ལྷག་པོ་ཞག་གཅིག་འདས་པར་འཆང་། །ཆོས་གོས་བྱིན་གྱིས་མ་
-166



སྡོམ་གསུམ་འཇམ་དབྱངས་བླ་མའི་དགོངས་རྒྱན།
2བརླབས་ཞག་འདས་ཤིང་། །ཟླ་ཕྱེད་ནས་ཀྱང་བསླབ་དགོས་མ་གྲུབ་བཅས། །སྲ་བརྐྱང་
དུས་མིན་འབྱིན་དང་དུས་སུ་ནི། དབྱུང་ལ་མ་ཚོགས་པ་དང་དབྱར་ཁང་གི །དགོས་ཆེད་།
མིན་པར་དབྱིག་སོགས་སློངས་པ་དང་། །གླེགས་བམ་འབྲི་སོགས་ཆོས་ཀྱི་ཕྱིར་རྙེད་པའི། །
གོས་དང་གོས་རྒྱུ་དང་ནི་མལ་ཆའི་རྒྱུ། །དབྱར་ཁང་རྒྱུ་རྣམས་ཟས་སུ་བསྒྱུར་ཏེ་འཇོག །
གྲངས་སུ་བཅད་དང་སྤྱི་ལ་བསྔོས་པ་དག །རང་ལ་བསྒྱུར་དང་ཆགས་ཡུལ་སྐྱེས་བུ་དག །
ཉན་ཕྱིར་འཆིང་འགྲོལ་སོགས་ཀྱིས་འབྲིད་པ་དང་། །དངོས་དང་རིན་གྱིས་ལྕི་དང་ཡང་བའི་
གོས། །བརྟེན་རྣམས་ཐུན་མོང་མིན་པའི་སྤང་ལྟུང་ངོ༌། །མ་བརྐོས་པ་སོགས་བཅུ་ཚན་
གཅིག་དང་ནི། །ཡང་ཡང་ཟ་དང་རས་ཆེན་སྐྱོད་པ་དང་། །ཟས་བསོད་སློང་དང་དབེན་
གཉིས་མ་ལོན་རྫོགས། །ཕྱིར་མ་བསླངས་པར་སྤྱོད་རྣམས་མ་གཏོགས་པའི། །བདུན་ཅུ་རྩ་
གཉིས་སྟེང་དུ་བཅུ་གཉིས་ལོ། །མ་ལོན་པས་རྫོགས་འཁོར་འཇོག་འཁོར་མང་འཇོག །ཁྱིམ་
སོ་བཟུང་དང་མ་བཟུང་བྱེ་བྲག་ལས། །བཅུ་གཉིས་ཉི་ཤུ་མ་ལོན་རྫོགས་པར་བྱེད། །ཚིགས་
ལས་འདས་པ་གཉིས་དང་མ་བསླབ་རྫོགས། །བསླབ་ཟིན་མི་རྫོགས་ཆོས་ཚོང་འདྲིད་པ་
དང་། །འཁོར་མང་གསོག་དང་མ་གནང་སྡུད་པ་དང་། །འཁྲུལ་མོ་སྦྲུམ་མ་མྱ་ངན་གྱིས་
གཟིར་དང༌། །འཐབ་ཀྲོལ་ཅན་ཏེ་སྐྱོན་ཅན་སྡུད་པ་བཞི། །མི་འདོགས་མི་འདྲེན་མི་སློབ་
ནད་པའི་གཡོག །མི་བྱེད་པ་སྟེ་ཡལ་བར་འདོར་བ་བཞི། །འདོད་རྟེན་འདོད་རྟེན་ལྟར་
བཅོས་ལྟར་གནོད་དང་། །བརྟེན་པར་བྱ་བ་འཆོས་པའི་ལྟུང་བྱེད་དོ། ཁྱིམ་པ་དང་ནི་དགེ་
སློང་ཡུལ་དག་ལ། །བརྟེན་ནས་བླ་གབ་ཡོད་མེད་འགྲེང་བ་བཞི། །དེ་བཞིན་ཕན་ཚུན་ཤུབ་
ཅིང་སྨྲ་བ་བཞི། ཁྱིམ་པ་ལས་ནི་རིག་པ་ལེན་དང་ཀློག །རྨ་བཅིངས་འགྲོལ་དུ་འཇུག་དང་
བུ་འཚོ་དང་། །མཚན་མོ་ཁྱིམ་གཞན་ཉལ་དང་མ་བརྟགས་ཉལ། །གཅིག་ཉལ་སྟན་ཅིག་
སྤྱོད་ཅིང་གནས་པ་བཏང་། །རང་ལུས་དགེ་སློང་མ་དང་དགེ་སློབ་མ། །དགེ་ཚུལ་མོ་དང་་
-167



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཁྱིམ་མོ་མུ་སྟེགས་མོར། །དྲིལ་ཕྱིས་བྱེད་འཇུག་ཆུ་ཡིས་འཁྲུ་རུ་འཇུག །དྲི་ཞིམ་འབྲུ་མར་
ཚིགས་སྐུད་ཆུར་ལོངས་སྤྱོད། །སྤུ་ཤེལ་རྩི་དང་སོ་མངས་སྨིག་ཤད་གསུམ། །སོ་སོའམ་
གསུམ་གས་སྐྲ་ཤད་སྐུ་ཚབ་དང༌། ཁྱིམ་པའི་རྒྱན་ཐོགས་བྲོ་གླུ་རོལ་མོ་བྱེད། །གདུགས་།།
ཐོགས་མཆིལ་ལྷམ་གྱོན་དང་ཁྲི་འུར་འདུག །ཕྱིས་གནོན་ལོག་ཐབས་བྱེད་དང་སྐུད་པ་
འཁལ། །དགེ་འདུན་མའི་གོས་བདག་གིར་བྱེད་པ་དང་། །ཟས་འཚོང་ཁྱིམ་གྱི་བྱ་བ་རྗེན་པ་
འཚོད། །ལྟོ་འདུན་སྒོག་ཟ་རྨེ་གབ་མི་བརྟེན་དང་། །ཆུ་གོས་མི་འཆང་བཀྲུ་མཁན་གོས་
འཁྲུར་འཇུག །རུང་བའི་གོས་ལ་མ་གུས་སྟེར་དང་བརྗེ། །གཞན་བསྔགས་ཁྱིམ་གནས་རྙེད་
ཆོས་སེར་སྣ་ལྔ། །དབྱར་ཁང་ཁྱིམ་གཞན་ནས་སྐྱོད་ཐོ་འཚམ་པ། །ལོག་པར་སྟོན་དང་རྣམ་
འགྱུར་བརྙས་ཐབས་བྱེད། །སྤྱི་དང་ཆུ་འཐོར་འཁྲུག་ལོང་ཡལ་བར་འདོར། །བློ་མཐུན་མི་
བྱེད་གདམས་ངག་མྱོང་མི་བྱེད། །དགེ་སློང་མེད་པར་གསོ་སྦྱོང་དབྱར་གནས་བྱེད། །གཉིས
ཀའི་ཚོགས་ལ་དགག་དབྱེ་མི་བྱེད་དང་། །དབུལ་པོ་སྲ་བརྐྱང་སྦྱོར་འཇུག་དབྱུང་འགྱེད་
ཕྱིར། །ཚོགས་པར་མི་སྦྱིན་དབྱར་ཁང་ཡལ་བར་འདོར། །ལྗོངས་རྒྱུར་འགྲོ་དང་མི་འགྲོ་
དོགས་བཅས་འགྲོ། །བཀག་པའི་ཕྱོགས་འགྲོ་གཞན་གནས་འཐབ་བཀྲོལ་བྱེད། །སྐབས་
མ་ཕྱེ་འདི་ཕྱི་སར་གཅིག་པུར་འགྲོ། །རྩ་སྔོན་སྟེང་དང་མ་བལྟས་བཤང་གཅི་འདོར། །བརྒྱ་
རྩ་བརྒྱད་པོ་སྒོས་ཀྱི་ལྟུང་བྱེད་དོ། །
༈ དགེ་སློང་སྐབས་བཤད་སོར་བཤགས་གསུམ་པའི་སྟེང་། །ནད་མ་མིན་བཞིན་
འོ་ཞོ་མར་ཞུན་མར། །འབྲུ་མར་སྦྲང་རྩི་བུ་རམ་དབུ་བ་དང་། །ཉ་ཤ་ཤ་དང་ཤ་སྐམ་རྣམས་
བསླངས་ཏེ། །སྤྱོད་པ་འདི་བཅུ་ཐུན་མོང་མིན་པར་བཤད། །
༈ ཉེས་བྱས་རྣམས་ལས་མ་བསྒོས་སྟན་ལ་འདུག །རྩ་སྔོན་ཡོད་སར་བཤང་གཅི་
འདོར་བ་གཉིས། །ལྟུང་བྱེད་སྐབས་སུ་སོང་ཟིན་དེའི་ཚབ་ཏུ། །ཤམ་ཐབས་རྐེད་པ་སྣང་
-168.



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བར་བགོ་བ་དང་། །ཆགས་བཞིན་ཁྱིམ་གཞན་དུ་ནི་འགྲོ་བ་གཉིས། །ཉེས་བྱས་ཉིད་དུ་
བཤད་བསྣན་གྲངས་མཐུན་ནོ། །དགག་པའི་བསླབ་བྱ་ཞེས་པ་ཚུལ་ཁྲིམས་ཀྱི། །མི་མཐུན་
ཕྱོགས་རྣམས་ངོས་འཛིན་རག་ཙམ་མོ། །ཉམས་དང་མ་ཆགས་སྡེ་ལྔའི་གཞིར་ཞུགས་ཀྱང་།།
ཉེས་བྱས་ཙམ་བསྐྱེད་གསོལ་བཞིའི་བསླབ་བྱིན་ལ། །སྡེ་ལྔའི་དངོས་གཞི་བསྐྱེད་པ་དགེ་
སློང་བཞིན། །དེ་སོགས་ཞིབ་པའི་མཐའ་དཔྱོད་གཞན་དུ་འཆད། །
༈ ཐེག་ཆེན་སོ་ཐར་སྡིག་ཏོ་མི་དགེའི་ཕྱོགས། །ཕལ་ཆེར་སྔར་བཤད་ཉན་ཐོས་
ལུགས་བཞིན་བསྲུང་། །རང་འདོད་བྲལ་ཞིང་གཞན་དོན་འགྱུར་ངེས་ན། །ལྟུང་བ་འགའ་
ཞིག་བྱང་སེམས་སྐབས་བཞིན་སྤྱད། །འཇིག་རྟེན་མ་དད་འགྱུར་བའི་སྤྱོད་པ་ཀུན། །གཉིས་
ཀ་མཐུན་པར་འདྲི་ཞིང་བརྟགས་ཏེ་སྤང༌། །སྐྱེ་བོ་ཆོས་ལ་འཇུག་པའི་རྒྱུར་མཐོང་ན། །
བཀག་པ་རྣམས་ཀྱང་གནང་བས་དུས་སྐབས་དཔྱད། །ཐོག་མ་ཉིད་ནས་གནང་དང་བཀག་
པ་མེད། །རུང་དང་ཉེ་བཟུང་མི་རུང་དང་ཉེ་བ། །ཀུན་ཏུ་མི་སྤྱད་དེ་དག་ལས་ཟློག་པ། །རིམ་
བཞིན་སྤང་དང་བླང་བྱར་བསྡུས་ཏེ་གསུངས། །འདུལ་བར་མི་སྣང་མདོ་སྡེ་ལ་མི་འཇུག །
ཆོས་ཉིད་དང་འགལ་བླང་བྱ་མིན་པར་ཤེས། །དེ་ལས་ཟློག་པའི་མཚན་ཉིད་གསུམ་ལྡན་ན།།
བླང་ངོ་བསླབ་པ་ཕྲ་མོ་ཁྱད་བསད་ན། །དུད་འགྲོར་སྐྱེ་འགྱུར་ཨེ་ལའི་འདབ་ཀླུ་བཞིན། །
ཕམ་ལྷག་སོགས་ཀྱི་རིམ་པས་ཚ་བ་ནས། །ཡང་སོས་བར་གྱི་སྡུག་བསྔལ་བསྐྱེད་པར་
གསུངས། །ཚེ་འདིའི་འཇིགས་སྐྱོབ་ཕྱི་མའི་ལེགས་སྨོན་ནི། ཁྲིམས་སྲུང་ཙམ་གྱིས་འགྲུབ་
མོད་ངེས་འབྱུང་གི །ཟིན་པའི་སྡོམ་པས་ངེས་ལེགས་འདོད་བཞིན་འགྲུབ། །
༈ རབ་བྱུང་གཞི་ནས་དབྱེན་གྱི་གཞི་ཡི་བར། །རྣམ་གྲངས་བཅུ་བདུན་ལུང་གཞི་
ནས་གསུངས་པའི། །དང་པོ་བཤད་ཟིན་སྒྲུབ་པའི་བསླབ་བྱ་ལ། །བསླབ་པ་ཡོངས་སྦྱོང་།
བདེ་བར་གནས་པའི་རྐྱེན། །དགོས་པ་སྒྲུབ་བྱེད་ལས་ཀྱི་གཞི་རྣམས་སོ། །དང་པོར་གསོ་
-169



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྦྱོང་དབྱར་གནས་དགག་དབྱེ་གསུམ། །ཞི་གནས་གསོ་སྦྱོང་ཚུལ་ཁྲིམས་ཐོས་བསམ་གྱིས།།
རང་རྒྱུད་སྦྱངས་ཏེ་འདུ་འཛི་གཡེང་སྤངས་ནས། །སྤོང་ཁང་བརྩིགས་ཤིང་འོས་པ་ཞལ་ཏར་
བསྐོ། །མི་སྡུག་བྱམས་པ་རྟེན་འབྱུང་དབུགས་བགྲང་བ། ཁམས་ཀྱི་རབ་དབྱེ་བསྒོམ་པས་
དུག་གསུམ་དང་། །རྣམ་རྟོག་ང་རྒྱལ་གཞིལ་ཏེ་ཞི་གནས་སྒྲུབ། །བྱང་ཕྱོགས་སོ་བདུན་སྡེ་
ཚན་རེ་རེ་ནས། །དམིགས་སོགས་རྣམ་ལྔས་སྒྲོ་འདོགས་ཆོད་བྱས་ཏེ། །ཚོགས་སྦྱོར་འཕགས་
ལམ་བགྲོད་ཕྱིར་ལྷག་མཐོང་བསྐྱེད། །
༈ མཐུན་པའི་གསོ་སྦྱོང་བཅུ་བཞིའམ་བཅོ་ལྔ་པ། །ཟླ་ཕྱེད་དུས་ངེས་ཕྱིར་ན་དེའི
མིང་ཅན། །སྡིག་པའི་ལྟུང་བ་ཡོངས་སུ་སྦྱོང་བས་ན། །སྡིག་པ་དམན་གྱི་གསོ་སྦྱོང་ཞེས་རབ་
བསྔགས། །གྲུབ་བམ་རྩོལ་བས་བྱས་གནས་མཚམས་གཅད་དེ། །འདུས་པས་བློ་མཐུན་
བྱས་པར་གྲངས་ཚངས་ཤིང་། ཁ་སྐོང་ཆོས་ལྡན་མི་མཐུན་གཉིས་བྲལ་བའི། །རབ་བྱུང་སྡེ་
ལྔའི་བསླབ་པ་གོང་འཕེལ་ཞིང་། །ཉམས་པ་ཕྱིར་བཅོས་བྱ་ཕྱིར་ཚུལ་དེ་བརྩམ། །སྦྱོར་བ་
རང་རྒྱུད་དག་བྱས་གཎྜི་བརྡུང་། །ཉིན་རེ་བཞིན་གྱི་བྱ་བ་རྒྱུད་ཆགས་གསུམ། །གཏོར་མ་
བཏང་དང་དུས་བཟང་མདོ་གདོན་པ། །མེད་མི་རུང་གི་སྦྱོར་བ་མ་ཡིན་ཀྱང་། །འདུས་འཕྲལ་
མཛད་པ་སྔོན་གྱི་དུས་ནས་དར། །དགེ་སློང་མདུན་དུ་སྔགས་ལན་གསུམ་བརྗོད་པའི། །
དགེ་ཚུལ་གསོ་སྦྱོང་གྲུབ་ནས་ལོགས་སུ་བཀྱེ། །མདོ་ཡི་ཆེ་བརྗོད་དུས་བརྗོད་འདུན་པ་
བླངས། །དངོས་གཞི་ཉན་པར་གདམས་དང་གསོལ་བའི་ལས། །སོ་སོར་ཐར་པ་གླེང་གཞི་
ཕམ་ལྷག་སོགས། །ཇི་ལྟར་ནུས་པ་གདོན་ཞིང་དག་པ་དྲི། །ལྷག་མ་ཐོས་བསྒྲིག་ཚུལ་གྱིས་
རུང་བའང་འདོད། །རྗེས་ནི་བསྔོ་བ་ཤིས་པར་བརྗོད་པའོ། །གསོ་སྦྱོང་མ་གྲུབ་བྱིན་གྱིས་
བརླབ་པའམ། །ཚིགས་བཅད་འདོན་ལ་བསྡུས་པའི་གསོ་སྦྱོང་ཟེར། །རབ་གནས་དོད་
པ
སོགས་བཀྲ་ཤིས་གསོ་སྦྱོང་དང་། །རིམས་སོགས་གནོད་པ་བཟློག་པའི་གསོ་སྦྱོང་དང་། །
-170



སྡོམ་གསུམ་འཇམ་དབྱངས་བླ་མའི་དགོངས་རྒྱན།
དབྱེན་སོགས་རྩོད་པ་བསྡུམ་པའི་གསོ་སྦྱོང་རྣམས། །སོ་སོའི་མིང་གིས་བསྒྲགས་མོད་ཆོ་ག་
མཐུན། །དུས་ངེས་མེད་ཕྱིར་དེ་ཡི་ཐ་སྙད་འདོགས། །
༈ དབྱར་གནས་སྔ་ཕྱི་ཆུ་སྟོན་གྲོ་ཞུན་ཟླ། །གང་རུང་མར་ངོ་ནས་བཟུང་ཟླ་བ་
གསུམ། །འོན་ཀྱང་དགོས་པ་སྲོག་ཆགས་གནོད་སྤང་དང་། །ཆར་ཆུའི་སྒང་ཡིན་པས་ན་
སྣོན་ཟླ་ཡི། །བཅུ་དྲུག་ནས་དབྱར་ཁས་ལེན་ལེགས་སོ་ཞེས། །སྒྲུབ་བྱེད་དང་བཅས་བུ་སྟོན་
ཆེ་སོགས་གསུངས། །མཐུན་པའི་གནས་སུ་བཅོ་ལྔའི་གསོ་སྦྱོང་ཚེ། །གནས་མལ་སྟོབ་དང་
ཚུལ་ཤིང་བྲིམ་པ་བསྐོ། །བླངས་པའི་གྲངས་བརྗོད་གནས་སྟོབ་སྦྱོར་བའི་ཆོས། །ཕྱི་ཉིན་
རང་གནས་བླ་གབ་བཅས་པ་རུ། །དགེ་སློང་མདུན་དུ་བརྗོད་པ་གསུམ་གྱིས་ནི། ཁས་
བླངས་ཇི་སྐད་བཤད་པའི་དང་ཚུགས་ལ། །གནས་པ་དངོས་གཞིའོ་གང་ཟག་དགེ་འདུན་
ཆེད། །བདུན་དང་བཞི་བཅུའི་གནང་བ་འོས་ཚེ་སྦྱིན། །ཡུལ་དུ་འཁྲུགས་ལོང་བྱུང་ངམ་འཐབ་
ཀྲོལ་ཅན། །ཞུགས་པས་དབྱར་གནས་འགྲོལ་དང་གང་ཟག་ཙམ། །བསྐོས་པར་དགག་
དབྱེ་ཞུས་ཏེ་འགྲོ་བའང་ཡོད། །
༈ དགག་དབྱེ་དུས་དང་དུས་མིན་གློ་བུར་བ། །རིང་སྦྱོར་སྤྱོད་ཡུལ་གྲོང་དུ་གོ་
བྱ་སོགས། །ཉེ་སྦྱོར་ཟླ་བ་གསུམ་ཚང་བཅོ་ལྔའི་ཉིན། །ཕན་ཚུན་བཟོད་གསོལ་རྒྱུད་ཆགས་
གསུམ་སོགས་མཐར། །ནད་པའི་འདུན་པ་སོགས་བླངས་འོས་པ་བསྐོ། །གསོལ་བའི་ལས་
བྱ་དངོས་གཞིར་ཡུལ་རྟེན་གཉིས། །འགྲེང་སྟེ་དནྟུ་ནས་འཛིན་བརྗོད་པ་གསུམ། །བྱ་བ་
ལྟུང་བའི་དགག་དབྱེ་སླར་ཡང་ནི། །རྫས་ཀྱི་དགག་དབྱེ་དགེ་ཚུལ་དགག་དབྱེ་སོགས། །
རིམ་པ་བཞིན་བྱ་གལ་ཏེ་རྐྱེན་དབང་གིས། །གསོ་སྦྱོང་གསུམ་མམ་གཉིས་སོང་མཚམས་
སུའང་རུང་། །གློ་བུར་འགྱེས་དགོས་ཚོགས་ཀྱི་དགག་དབྱེར་བརྗོད། །བཞི་ལས་མེད་ན་
བསྐོ་བ་མ་གཏོགས་བྱ། །
-171



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
༈ བདེ་བར་གནས་པ་ར་གནས་པ་རྐྱེན་གྱི་གཞི་ཞེས་པ། །སྲ་བརྐྱང་གོས་དང་ཀོ་ལྤགས་སྨན་
རྣམས་སོ། །གང་དུ་དབྱར་གནས་སྔ་མ་ཁས་བླངས་པར། །བླངས་ལ་མ་རལ་བ་ཡི་དགེ་
སློང་གིས། །དགག་དབྱེ་འཐོན་ནས་དངོས་པོ་དབྱར་རྙེད་པ། །དགེ་འདུན་སྤྱིར་དབང་ཆོས་
གོས་སུམ་ཕྲུག་ཡན། །སྦྱོར་དངོས་རྗེས་གསུམ་ཚང་བས་ལེགས་བཏིང་སྐྱོང་། །དྲ་གཏན་
དངོས་ཡིན་འདྲ་ཕྱིར་བཏགས་པ་བ། །དབྱུང་ལ་གཉིས་ལས་འཇུག་བྲལ་རང་འཇིག་པ། །
བཅོས་མ་ཟླ་བ་ལྔ་ནས་ཚོགས་པས་སོ། །བག་ཡངས་དང་འབྲེལ་ཕན་ཡོན་རྣམ་བཅུ་ལྡན། །
རྙེད་པ་ཐུན་མོང་དུ་དབང་དམིགས་བསལ་གྱི། །གང་ཟག་བཅུས་ནི་རྙེད་ཐོབ་ཕན་ཡོན་ཡིན།།
༈ རྒྱུ་ཚད་དབྱིབས་ཀྱིས་མི་རུང་བ་སྤངས་བའི། །ལུག་བལ་ལས་བྱས་ལ་སོགས་
རུང་བ་བདུན། །བཀྲུས་ཏེ་ཚོན་ཆེན་བརྒྱད་སྤངས་རུང་ཚོན་གྱིས། ཁ་བསྒྱུར་སྣམ་སྦྱར་ངེས་
པར་དྲ་ཞིང་དྲུབ། །གཞན་རྣམས་དྲས་ལ་གླེགས་བུ་ལྷན་ཐབས་རུང་། །འཚོ་དང་མཁོ་བ་
ལྷག་པའི་ཡོ་བྱད་གསུམ། །ལུས་འཚོའི་ཕྱིར་གནང་རུང་བ་ཚན་ལྡན་གོས། །སྣམ་སྦྱར་བླ་
གོས་མཐང་གོས་ཤམ་ཐབས་དང༌། །ཤམ་ཐབས་ཀྱི་གཟན་རྔུལ་གཟན་དེ་ཡི་གཟན། །
གདོང་ཕྱིས་རྣམ་གཟན་གཡན་པ་དགབ་སྐྱ་བཟེད། །གདིང་བ་དབྱར་གྱི་རས་ཆེན་ཏེ་བཅུ་
གསུམ། །ངོ་བོ་སྣམ་སྦྱར་སྣམ་ཕྲན་དགུ་མ་ནས། །ཉེར་ལྔའི་བར་ཏེ་ཆུང་གསུམ་འབྲིང་པོ་
གསུམ། །ཆེ་བ་གསུམ་འབྱུང་གླེགས་བུ་ཕྱེད་དང་གསུམ། །ཕྱེད་བཞི་ཕྱེད་དང་ལྔ་པ་རིས་
བཞིན་ནོ། །ཆེ་བ་སྐོར་གསུམ་དཔངས་སུ་ཁྲུ་གསུམ་པ། །སྲིད་དུ་ཁྲི་ལྔ་ཆུང་གསུམ་ཁྲུ་ཕྱེད་
ཕྱེད། །ཕྲི་ཞིང་འབྲིང་གསུམ་དེ་ཡི་བར་བར་བྱ། །བླ་གོས་སྣམ་ཕྲན་བདུན་ལ་མཐང་གོས་
ལྔ། །གླེགས་བུ་ཕྱེད་གསུམ་ཕྱེད་གཉིས་ རིམ་བཞིན་དང་། །བླ་གོས་ཚད་ནི་སྣམ་སྦྱར་ཇི་
བཞིན་ནོ། །མཐང་གོས་དཔངས་སུ་ཁྲུ་དོ་ཞེང་དུ་ནི། ཁྲུ་ལྔ་ཡིན་མོད་བསྣན་ཀྱང་རུང་བར་
བཤད། །དགེ་སློང་མ་ལ་ཆོས་གོས་གསུམ་གྱི་སྟེང་། །ཤིང་ང་དཔུང་ཆད་བསྣན་པའི་རྣམ་ལྔ་་
་
-172



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ཡོད། །ཉིན་མོ་མཐང་གོས་ནང་གྱོན་ཤམ་ཐབས་དང་། །མཚན་མོ་རྔུལ་གཟན་སྟེང་གཡོགས་
ཤམ་ཐབས་གཟན། །ཉིན་མོ་ཤ་ལ་གྱོན་པ་རྔུལ་གཟན་ཏེ། །མཚན་མོ་ཤ་ལ་གྱོན་པ་དེ་ཡི་
གཟན། །ཤམ་ཐབས་ཤམ་ཐབས་གཟན་གཉིས་ཉིན་མཚན་དུ། །ནང་དུ་གྱོན་བྱ་ཁོ་ནར་
བཞེད་པའང་ཡོད། །ཚད་ནི་ཆོས་གོས་ཕྱི་མ་གཉིས་དང་མཚུངས། །གདོང་དང་ལག་པའི་དྲི་
མ་ཕྱི་བའི་རས། །རྨ་ཅན་དགབ་པའི་ཕྱིར་གནང་རྣག་གཟན་དང་། །དེ་བཞིན་གཡན་པའི་
ནད་ཅན་ལ་གནང་གོས། །སྐྲ་བྲེག་དུས་བཟེད་སྟོད་དུ་གྱོན་བྱའི་རས། །གཞན་གྱི་གནས་
མལ་ཆུད་འཛའི་སྐྱོན་སྤང་ཕྱིར། །གནང་བའི་གདིང་བ་གླེགས་བུ་ཕྱེད་གཉིས་པ། །ཚ་དུས་
ཆུར་ཞུགས་ལུས་སྐྱོབ་རས་ཆེན་རྣམས། །ཚད་བཞིན་སྒྲུབ་པ་བྱིན་གྱིས་བརླབས་ཏེ་བཅང་།།
མ་གྲུབ་རེ་ཞིག་རྒྱུ་ལ་བྱིན་རླབས་རུང༌། །སྣམ་སྦྱར་བསོད་སྙོམས་རྒྱུ་དང་ཕྱག་འཚལ་དང་།།
ལས་ཆོག་ལ་འདུས་འཆད་ཉན་ཚེ་མ་གཏོགས། །མི་གྱོན་བླ་གོས་ཉིན་པ་ཕལ་ཆེར་བགོ།
མཐང་གོས་དེ་མཚུངས་གཞན་རྣམས་དུས་སྐབས་བསྟུན། །རང་གིས་འཁྲུ་ཞིང་ཁ་བསྒྱུར་
ལེགས་པར་སྐྱོང་། །
༈ རང་དང་ཚངས་པ་མཚུངས་སྤྱོད་ལ་དམིགས་ཏེ། ཁྲུར་ལོངས་པ་ནས་འཁོར་
གསུམ་ཁེབ་པའི་ཚད། །དཀར་པོ་ལ་སོགས་བྱིན་གྱིས་བརླབས་པ་དང༌། །བསིལ་ཡབ་སྦྲང་
ཡབ་གཏུར་བུ་ལྷུང་བཟེད་ཆུང་། །ཚ་སྣོད་ཟོ་ཕོར་ལྡེ་མིག་གྲི་གུ་དང་། ཁབ་དང་འདྲེག་སྤྱད་
ནལ་ཟེ་ཐལ་ཕྱག་དང༌། །ཆུ་སྣོད་གཞོང་པ་སྤྱི་བླུགས་འཁར་གསིལ་དང༌། །ཞྭ་དང་སྐུ་
རགས་ཁྲུ་གང་མ་ལོངས་པའི། །གོས་ཀྱི་ཚལ་བུ་ལ་སོགས་ཕྲན་ཚེགས་པ། །བྱིན་རླབས་
མེད་རུང་མཁོ་བའི་ཡོ་བྱེད་དོ། །
༈ གཞན་ལ་ཡིད་གཏད་བྱིན་གྱིས་བརླབས་ནས་སུ། །ཞེན་མེད་འཆང་རུང་
ཆོས་གོས་ལྷག་པོ་དང་། །རིན་དང་རྒྱུ་སོགས་ལྷག་པའི་ཡོ་བྱད་དོ། །རྟེན་དང་དངོས་པོ་
-173



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཉམས་དང་འཕྲོག་གམ་བྱིན། །དབྱུང་བས་འཇིག་རྣམས་སྤྱིར་བཏང་ཡིད་གཏད་ཡུལ། །ཤི་
བ་ཕྱི་མའི་འཇིག་རྒྱུ་དམིགས་བསལ་ལོ། །གོས་རྙེད་སངས་རྒྱས་ཆོས་ལ་སྐལ་ཕུལ་ནས། །
དངོས་སམ་བསྒྱུར་བ་བསྐོས་པས་ཆོ་ག་བཞིན། །མཉམ་པོར་བགོ་བྱ་ཆོས་མིན་ཕྱོགས་
སོང་དང༌། །མ་སླེབས་ཤི་དང་བབ་ལ་མི་སྦྱིན་ནོ། །རབ་བྱུང་སྤྱིར་རྙེད་དགེ་སློང་ཕ་མ་
སོགས། །མཉམ་པོར་ཐོབ་ལ་དགེ་ཚུལ་ཕ་མ་ལ། །སུམ་གཉིས་སྦྱིན་བྱ་ཁྲིམས་འཆལ་ནམ་
ཡང་མིན། །ཤི་བའི་ཡོ་བྱད་ཆོས་གོས་གསུམ་ལ་སོགས། ནད་གཡོག་དབང་མོད་ཁྱིམ་པའི་
ཕྱོགས་ལ་མིན། །ལྷག་མ་ཡོན་བཤད་གསོལ་བའི་ལས་ཀྱིས་བགོ །སྤྱིར་ན་ཕྱག་དར་ཁྲོད་
པ་ལ་བརྟེན་ནས། །མྱང་འདས་སེམས་ཀྱིས་ཚུལ་ཁྲིམས་དག་པ་དང༌། །ཐོས་བསམ་སྒོམ་
པས་རང་གཞན་དོན་གཉིས་སྒྲུབ། །ཡོན་ཏན་དེ་ལྡན་འབད་རྩོལ་མི་དགོས་པར། །རྙེད་ན་
རིན་ཐང་ཅན་སོགས་བཟང་པོའི་གོས། །ལོངས་སུ་སྤྱད་པས་ཆོག་སྟེ་འདོད་པ་དང༌། །དུབ་
པའི་མཐའ་སྤང་དབུ་མར་བརྟེན་པར་གསུངས། །
༈ མི་རུང་ཤས་ཆེ་ཀོ་ལྤགས་ལས་གྱུར་པའི། །མཆིལ་ལྷམ་མཐའ་འཁོབ་དག་ཏུ་
གནང་བ་ལ། ཁྲ་བོ་གཉེར་མ་རྒྱན་དང་སྒྲར་བཅས་དང་། །ཡུལ་གཉན་དྲུང་དང་ཟས་བཟའ་
སོགས་ལ་བཀག །མིག་དང་རླུང་སོགས་ལ་ཕན་དོམ་གྱི་པགས། །འདིང་དང་ལྷམ་གྱི་ནང་
དུ་གཞུག་པར་གནང་། །མཐའ་འཁོབ་འགའ་ལ་ཀོ་ལྤགས་བསྟེན་བྱ་རུ། །གསུངས་པ་ལུག་
ལྤགས་སོགས་ཏེ་སེང་གེ་དང་། །སྟག་སོགས་མ་གནང་ཁྱིམ་དུ་གཞན་མེད་ན། །འདུག་པ་
ཙམ་གནང་འཁྱགས་རོམ་ཡོད་ས་རུ། །ཞྭ་དང་ལྷམ་སྒྲོག་ཅན་གནང་དུས་སྐབས་དཔྱད། །
༈ གང་ཞིག་ཁམ་ཟས་ལ་བརྟེན་འཚོ་བའི་རྐྱེན། །སྐྱེ་མཆེད་གསུམ་ལྡན་དུས་རུང་
སྨན་སོགས་བཞི། །རབ་བྱུང་སྡེ་ལྔས་སྐྱ་རེངས་ཤར་བ་ནས། །གུང་ཚིགས་བར་སྤྱད་བཟའ་
བཅའ་དུས་རུང་སྨན། །བུ་རམ་བྱིན་རླབས་ལམ་ཞུགས་དགེ་བསྐོས་དང་། །ལག་གི་བླས་ནི་བ
-174



སྡོམ་གསུམ་འཇམ་དབྱངས་བླ་མའི་དགོངས་རྒྱན།
དུས་མིན་བཟར་རུང་ཉིད། །ཟན་ཆད་པས་ནི་བཟའ་བཅའ་དག་ཀྱང་ངོ༌། །
༈ གནང་བའི་བཏུང་བ་རུང་ཆུས་བཏབ་པ་དང་། །ཚགས་ཀྱིས་བཙག་པ་སླ་པ་
བཞིན་རས་སྣང་། །ཉིན་མཚན་སོ་སོའི་ཐུན་ཚོད་མཐའ་ཞེས་པ། །རྒྱུ་སྐར་འཆར་ཉེ་དེ་
བཞིན་སྐྱ་རེས་གོང་། །གང་གང་ཉིད་དུ་བྱིན་བརླབས་དེ་དེའི་མཐའ། །ཚུན་ལ་ཅི་བདེར་སྤྱོད་
བྱ་ཐུན་ཚོན་དུ། །རུང་བའི་སྨན་ཏེ་སྔར་བཤད་དོན་ཚང་ན། །ནས་ཁུ་ཤ་ཁུའི་ཐང་སོགས་
ནད་པར་གནང་། །
༈ ཞུན་མར་སོགས་བཞི་དེ་དང་འདྲ་བ་འགའ། །ཞག་བདུན་མཐའ་རུ་བྱིན་
བརླབས་དེ་གོང་དུ། །བསྟེན་པ་ཞག་བདུན་པ་ཡི་སྨན་དུ་གྲགས། །
༈ རྩ་བ་སྡོང་པོ་འདབ་མ་མེ་ཏོག་དང་། །འབྲས་བུ་ཟས་ལ་མ་ཁྱབ་པ་ཡི་སྨན།།
ཇི་སྲིད་འཚོ་བར་བྱིན་བརླབས་དགོས་དུས་སུ། །བརྟེན་པ་འཚོ་བཅང་སྨན་ཏེ་ཕྱི་མ་གསུམ།།
གཙོ་ཆེ་ནད་པ་ལ་གནང་རོ་ནུས་དག །འགྱུར་ན་གསོག་འཇོག་འགྲོ་བས་སྤང་དགོས་ཤིང་།།
བཞི་ཀར་བྱིན་ལེན་བྱས་ཤིང་འཆགས་པ་གཙོ། །དེ་ཕྱིར་རུང་ཁང་བཅོས་ནས་བྱིན་རླབས་
གསུངས། །དུས་རུང་ཟས་ལ་སྤྱོད་དུས་རང་ཉིད་ལ། །ནད་པའི་འདུ་ཤེས་ཟས་ལ་སྨན་དུ་
བརྟག །རན་པར་ལོངས་སྤྱོད་ཁ་བཀྲུས་མདོ་བསྔོ་བྱ། །དམིགས་བསལ་མུ་གེའི་དུས་དང་པ
ན་བའི་ཚེ། །ལག་ཉ་མཚམས་བཙོས་ནང་དུ་ཞག་ལོན་དང༌། །རྗེན་བཙོས་གསོག་འཇོག་
ཡང་ཡང་བཟའ་བ་དང་། །ས་བོན་སྐྱེ་འཇིག་བྱིན་ལེན་མ་བྱས་པར། །བཟའ་ལ་ལྟུང་བ་མི་
འབྱུང་བག་ཡངས་གནང་། །མཆིལ་སྣབས་ལུད་པ་ཁྲུས་ཆུ་ལ་སོགས་པ། །གཙུག་ལག་ཁང་
སོགས་དགེ་འདུན་གནས་མལ་ལ། །བསྐུད་དང་འདོར་བ་རྣམ་པ་ཀུན་ཏུ་སྤང་། །མདོར་ན་
ཁ་ཟས་བསོད་སྙོམས་གདན་གཅིག་དང་། །སྨན་ནི་བཀུས་ཏེ་བོར་སོགས་ངན་ངོན་གྱིས། །
ཆོག་ཤེས་བྱ་ཞིང་དུབ་པའི་མཐའ་ཡང་བསལ། །
-175



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
༔༈ འགྲུབ་བྱེད་ལས་ཀྱི་གཞི་ལ་དགེ་འདུན་དང་། །གང་ཟག་གིས་དབྱེ་དགེ་སློང་
ཕ་དང་མ། །ལྷག་མ་ནས་དབྱུང་ཕ་མ་ཉི་ཤུ་དང་། །བཞི་བཅུ་རིམ་ཚོགས་སྐྱེས་པ་བསྙེན་
རྫོགས་པར། །དབུས་སུ་བཅུ་ཚོགས་མཐའ་འཁོབ་ལྔས་ཀྱང་རུང་། །བུད་མེད་བསྙེན་
རྫོགས་ཕ་མ་བཅུ་བཅུ་གཉིས། །ཕྱེད་དབྲི་སྔར་བཞིན་དགེ་སློབ་སོགས་སྦྱིན་པར། ་མ་
ཚོགས་བཅུ་གཉིས་དྲུག་གི་ཁྱད་སྔར་བཞིན། །ཕ་ཡི་གསོ་སྦྱོང་ལ་སོགས་ལས་གཞན་ལ། །
དགེ་འདུན་དུ་ལོངས་དགེ་སློང་མའི་དགག་དབྱེར། །ཕ་མ་ལྔ་བཞི་དེ་ཡི་མགུ་སྤྱོད་ལ། ་ཕ་
མ་བཞི་བཞི་བརྒྱད་དེ་གྲངས་ཚང་པ། །མི་འདུག་འགྲེང་དང་གང་ལ་བྱ་བ་དང་། །འདུན་
དང་ཡོངས་དག་ཕུལ་དང་མ་རྫོགས་དང་། །མཚན་ཉམས་མཚམས་མེད་བྱས་དང་སྡིག་ལྟ་
ཅན། །ས་གཞན་ན་གནས་འཁྲུལ་བཅས་མཚམས་གཞན་གནས། །དཀོན་མཆོག་གཞན་
ཡིན་རང་བཞིན་མི་གནས་དང་། །མཚན་མི་མཐུན་ཏེ་བཅུ་གསུམ་མ་ཡིན་ན། ཁ་སྐོང་འོས་
ཤིང་མཚམས་ནང་དེར་གནས་པའི། །འདུ་འོས་ཀུན་འདུས་འདུས་པ་ཕྱིར་བཟློག་དང༌། །
བྲལ་པས་མི་མཐུན་པ་མེད་ལས་བྱེད་མཁན། ཁ་སྐོང་ཆོས་ལྡན་བརྗོད་པ་ཚིག་ཕྱེད་ཀྱང་། །
མ་འཁྲུལ་བློ་མཐོན་བརྡ་སྤྲོད་མཁས་ཤིང་སྤྲོ། །མཚམས་ཆེན་བཅད་སོགས་བརྒྱད་པོ་བྱ་
བའི་ཡུལ། །སེམས་ཅན་ལ་མིན་གནས་དང་དངོས་པོའི་ཁྱད། །ལྷུང་བཟེད་སྒྲུབ་སོགས་
ཁྱིམ་པའི་རྟེན་ལ་དང་། །དགེ་སློབ་ཚངས་སྤྱོད་ཉེར་གནས་བསྙེན་རྫོགས་སྦྱིན། །དགེ་ཚུལ་
བསྙིལ་རྣམས་མ་རྫོགས་རྟེན་ལའོ། ཁང་པ་ཁང་ཆེན་བརྩིགས་པའི་གནང་བ་སོགས། །སྦྱིན་
པའི་ལས་ཏེ་ཉི་ཤུ་རྩ་དྲུག་དང་། །གསང་སྟོན་བསྐོ་སོགས་བསྐོ་བའི་ལས་སོ་བཞི། །བསྐོ་བྱ་
ཁྱད་ཆོས་བཞི་ལྡན་ཚོགས་ལོངས་མིན། །བསྡིགས་དང་སྨད་སོགས་ཆད་པའི་ལས་བཅུ་
བཞི། །བསྒོ་གྱུར་གྲངས་སུ་གཞུག་སྡོམ་བཅུ་བཞི་ནི། །ཆད་པ་དང་ནི་རྗེས་སུ་མཐུན་པའི་
ལས། །དེ་ཀུན་བསྙེན་པར་རྫོགས་པའི་རྟེན་ལའོ། །བྱེད་པོ་དགེ་འདུན་ཐམས་ཅད་ལྟུང་བ་
-176



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ཡིས། །དག་པ་དགོས་ལ་ལྷག་མ་མན་ཆད་ཕོག །ཀུན་གྱིས་དེར་འདུ་ཤེས་རྣམས་བྱིན་
བརླབས་པས། །ལས་ལ་མི་སྒྲིབས་ཕམ་ཅན་ནམ་ཡང་མིན། །བསྟན་འགྲོར་ཕན་པའི་
བསམ་པས་ལས་དེ་ཉིད། །སྙིང་ནས་བྱེད་འདོད་ཐར་པའི་རྒྱུར་འགྱུར་བའི། །ཀུན་སློང་ཁྱད་
པར་ཅན་ལྡན་ལས་ཆགས་རྒྱུ། །ལས་གང་ཡིན་པའི་ངོ་བོ་མ་ནོར་ཞིང་། །གོ་རིམ་དང་ནི་
ཚིག་ཕྱེད་མ་འཁྲུལ་བར། །བརྗོད་པ་ངག་གི་རིག་བྱེད་ལས་དངོས་སོ། །དགེ་འདུན་གྱིས་
ཀྱང་ཉན་ཤེས་ཀྱིས་ཐོས་ཤིང་། །ཡིད་ཤེས་ཀྱིས་གོ་ལས་དོན་ཉམས་མྱོང་ཚད། །གསོལ་བ་
འབའ་ཞིག་པ་དང་གསོལ་བ་དང་། །གཉིས་ཀྱི་ལས་རྣམས་ཚར་རེ་རྫོགས་རྗེས་ཆགས། །ན
གསོལ་དང་བཞི་ཡི་ལས་ལ་བརྗོད་པ་གསུམ། །ལན་གསུམ་བརྗོད་དགོས་གསུམ་པའི་ངོ་བོ་
དང༌། །བྱ་བ་བརྗོད་པ་རྫོགས་རྗེས་ལས་འཆགས་སོ། །དགེ་འདུན་ལས་ལ་བརྒྱ་རྩ་གཅིག་
ཡོད་པ། །གསུམ་དུ་འདུས་ཤིང་སོ་སོའི་མཚན་ཉིད་ནི། །གསང་སྟོན་བསྐོ་ནས་ལྷུང་བཟེད་
སྦུབ་སྲང་བར། །གསོལ་བ་འབའ་ཞིག་པ་སྟེ་བརྗོད་པ་མེད། །གསོ་སྦྱོང་གནས་ལ་བློ་མཐུན་
བྱ་བ་ནས། །དབྱར་ལས་ཕྱིར་འགྲོ་བཞི་བཅུའི་གནང་བའི་བར། །གསོལ་བ་སྔོན་འགྲོའི་
བརྗོད་པ་འཇུག་སྡུད་དང་། །བཅས་ལ་གསོལ་དང་གཉིས་ཀྱི་ལས་ཞེས་བརྗོད། །བསྒྲུབ་བྱ་
བསྙེན་རྫོགས་ནས་བཟུང་ཕམ་པ་ལ། །བསླབ་བྱིན་བར་ནི་གསོལ་བ་སྔོན་འགྲོ་བའི། །
བརྗོད་པ་ལན་གསུམ་མཇུག་སྡུད་དང་བཅས་པ། །དེ་ཕྱིར་གསོལ་དང་བཞི་ཡི་ལས་ཞེས་བ
བརྗོད། །
༈ ལྐོག་དང་མངོན་དུ་བར་ཆད་དྲི་བ་དང་། །སྦྱིན་ལས་ཀུན་གྱི་ཐོག་མར་དགེ་
འདུན་ལ། །གསོལ་བ་འདེབས་རྣམས་དགེ་འདུན་དང་འབྲེལ་བའི། །གང་ཟག་ལས་ཡིན་
ཆོས་གོས་ལྷུང་བཟེད་སོགས། །ཡོ་བྱད་སྨན་རྣམས་བྱིན་རླབས་དགེ་བསྙེན་དང་། །བར་མ་
རབ་བྱུང་དགེ་ཚུལ་སྒྲུབ་པ་སོགས། །གང་ཟག་རྐྱང་བའི་ལས་སོ་དགེ་སློང་གཞན། །མེད་ཚེ་
-177



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཆོས་གོས་རླབས་དབྱུང་གསོ་སྦྱོང་དང་། །དགག་དབྱེའི་སྔགས་དངོས་ལན་གསུམ་བརྗོད་
པས་འགྲུབ། །དེ་བཞིན་ཆོས་གོས་བརྟག་དང་མགྲོན་བོས་པར། ཁས་བླངས་འདི་ཀུན་ཡིད་
ཀྱིས་རྣམ་པར་བརྟག །
༈ གལ་ཏེ་ཉམས་ན་ཕྱིར་བཅོས་བྱ་བ་ལ། །འདིར་ནི་ལུང་གི་གཞི་རྣམས་ཚང་
བའི་ཕྱིར། །ལྟུང་དང་རྩོད་པ་ཕྱིར་བཅོས་གཉིས་སུ་འཆད། །ལྟུང་བ་ཕྱིར་བཅོས་གསུམ་དང་
འཕྲོས་པ་གཞན། །གང་ལ་བྱ་བ་འཐབ་ཀྲོལ་བྱེད་པ་སོགས། །གཞི་དེ་མ་ཞི་མ་བཏང་མངོན་
འདུག་ན། །འོས་པས་གླེང་ངམ་བསྐོ་དང་གྲགས་པས་བསྡིགས། །བྱེད་པོ་དགེ་འདུན་ཚུལ་
ཁྲིམས་རྣམ་དག་ཅིང་། ཁ་སྐོང་ཆོས་ལྡན་འཁོན་བཅས་མ་ཡིན་པ། །བརྩེ་ལྡན་དགོངས་པ་
དག་པས་དགེ་འདུན་རྣམས། །བྱེ་འགྱུར་དགག་བྱ་མེད་པའི་དུས་སུའོ། །སྔར་བྱས་འཕྲོ་
གཅོད་འཆོས་སུ་གཞུག་པའི་ཕྱིར། །གླེང་དྲན་གཞམ་བསྒོ་སྔོན་སོང་གསོལ་དང་བཞིའི། །
ནན་ཏུར་ལས་བྱ་མངོན་སུམ་མ་འོངས་ན། །གོ་བར་བྱ་ཞིང་སྒྲགས་པ་ཡིས་ཀྱང་ངོ༌། །མན་
ཏུར་དང་ནི་ས་གཞན་གནས་པ་ལ། །མུ་བཞི་རྩིར་ཡོད་ལས་ཀྱི་དབྱེ་བ་ནི། །འཐབ་ཀྲོལ་
བྱེད་ལ་ཐོང་བསྒོ་མི་བཏང་ན། །གནས་དབྱུང་གིས་བསྡིགས་གསོལ་བཞིའི་ལས་དང་ནི།
ལྷག་མ་མི་འཆོས་བཏུད་ནས་བྱེད་པ་ལ། །སྨོད་པའི་གསོལ་བཞི་ཁྱིམ་སུན་འབྱིན་
།
བསྐྲད་པའི་གསོལ་བཞི་ཁྱིམ་པའམ་རབ་བྱུང་ལྔར། །མཐོ་འཚམས་པ་ལ་མཛའ་ཞིང་
གཅུགས་པ་དང་། །དགའ་བའི་དངོས་ལས་ཕྱིར་འགྱེད་གསོལ་གཞིའི་ལས། །བྱ་སྟེ་རང་
ང་ནན་ཏུར་མིང་དུ་གྲགས། །དེ་དེའི་མཐའ་ལ་མི་གཏོང་གནས་དབྱུང་བྱ། །གནས་ཕྱུང་རྒྱུ་
བདུན་གང་ལས་གྱུར་ཀྱང་རུང་། །རེ་ཞིག་གཞན་དུ་བཞག་ལ་ལྷན་ཅིག་ཏུ། །གནས་དང་
ལོངས་སྤྱོད་མི་དབང་བཟོད་གསོལ་ན། །བཟོད་དང་མཐུན་པ་མཐུན་པའི་གསོ་སྦྱོང་རྣམས།།
རིམ་བཞིན་བྱིན་པས་རང་བཞིན་གནས་པ་ཐོབ། །སྡེ་སྣོད་འཛིན་ཞིང་ཕྱོགས་དང་འཁོར་པ་
-178



སྡོམ་གསུམ་འཇམ་དབྱངས་བླ་མའི་དགོངས་རྒྱན།
མང་བ། །གྲགས་དང་བསོད་ཅན་གནས་དབྱུང་འོས་གྱུར་ཀྱང་། །མི་བྱ་བྱེ་བའི་རྒྱུ་དང་སྦོམ་
པོར་འགྱུར། །བསྡིགས་སོགས་བཞི་པོ་དགེ་ཚུལ་ཕ་མ་དང་། །དགེ་སློབ་མ་ལའང་ཇི་ལྟར་
འོས་པར་བྱ། །ལྟུང་བ་གླེང་ཡང་སྐབས་མི་འབྱེད་པ་དང་། །ཕྱེ་ཡང་མཉན་པར་མི་བྱེད་གང་
ཟག་ལ། །གསོ་སྦྱོང་དགག་དབྱེ་འཇོག་དང་ལས་གྲལ་ལ། །འོང་དུ་མི་གཞུག་གསོལ་
བརྗོད་བཞག་པའོ། །སྡིག་ལྟ་ཅན་གྱི་དགེ་ཚུལ་ལྡོག་བྱེད་ལྔས། །ལྡོག་ཀྱང་མི་གཏོང་དབྱུང་
ལ་བསྙིལ་ཞེས་བརྗོད། །ཡང་དག་མིན་པའི་སྐུར་འདེབས་ཁྱིམ་དུ་ནི། །འགྲོ་འདུག་ཟས་ལ་
ལོངས་སྤྱོད་སོགས་བཀག་པ། །ལྷུང་བཟེད་སྦུབ་པ་ཞེས་བྱ་ནན་ཏུར་བཅུ། །ནན་ཏུར་དང་
པོ་བཞི་ལ་བཟོད་གསོལ་ན། །དང་དུ་བླངས་ཏེ་གསོལ་བཞིས་བཟོད་པ་སྦྱིན། །གསོ་དགག་
བཞག་སོགས་གླེང་བའི་སྐབས་ཕྱེས་ན། །ལྷན་ཅིག་གསོ་དགག་བྱས་པས་བཟོད་གསོལ་
འགྲུབ། ཁྱིམ་པས་བཟོད་གསོལ་ལྷུང་བཟེད་གསོལ་བས་བསྲང་། །ཕམ་པ་བྱུང་བ་མཚམས་
ཀྱི་ཕྱི་རུ་བསྐྲད། །འཆབ་མེད་སྙིང་ནས་བཟོད་གསོལ་དང་དུ་བླངས། །གསོལ་བཞིའི་ཆད་
ལས་བསླབ་བྱིན་དགེ་འདུན་བཀུར། །དམན་སྤྱོད་དང་དུ་བླངས་ཤིང་ཁྱད་པར་གྱི། །སྤྱོད་པ་
སྤངས་ཏེ་ཐོས་བསམ་བསྒོམ་ལ་འབད། །དགྲ་བཅོམ་ཐོབ་ན་རང་བཞིན་གནས་པར་འགྱུར།།
འཆབ་བཅས་དང་ནི་མཚམས་མེད་བྱས་པ་དག །གསོ་རུ་མི་རུང་རྣམ་གྲོལ་སྐལ་བས་དབེན།།
༈ བསྒོ་བསྒྱུར་བཅུ་ནི་མཚམས་ནང་དེར་གནས་པའི། །དགེ་འདུན་ཀུན་ལ་ཕྱིར་
བཅོས་བྱ་ཞིང་བཤགས། །སོར་བཤགས་རྣམས་ནི་གང་ཟག་ལ་རུང་བས། །ཐོས་པར་བྱ་
ཞིང་སྨྲེ་སྔགས་ཚུལ་གྱིས་བཤགས། །སྤང་ལྟུང་དངོས་པོ་སྤངས་པའི་ཞག་གཅིག་ནས། །
གང་ཟག་ལ་བཤགས་ལྷག་མ་ལ་གཏོགས་པའི། །སྦོམ་པོ་ལྕི་རྣམས་དགེ་སློང་ལྔ་ནས་
བཟུང་། །ཇི་སྙེད་ལ་བཤགས་དེ་ཡི་ཡང་བ་རྣམས། །གཅིག་ལ་བཤགས་ཤིང་ཕམ་པའི་་
སྦོམ་ལྕི་བ། །དྲུག་ནས་ཇི་སྙེད་ལ་བཤགས་དེའི་ཡང་བ། །བཞི་སོགས་ལ་བཤགས་ལྟུང་བ་
-179



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བྱུང་བ་ལྟར། །དྲན་པའི་དགེ་སློང་གྱིས་སོ་སྙིང་ནས་ནི། །བཤགས་འདོད་འགྱོད་དང་སྡོམ་
སེམས་བརྟན་པོ་གཙོ། །ཆོ་ག་བཤགས་པའི་ཚིག་རྣམས་གཞན་དུ་ཤེས། །དགོས་པ་ལྟུང་
དང་རྣམ་སྨིན་དག་པ་དང་། །གཉེན་པོའི་བསླབ་པ་གོང་འཕེལ་འགྱུར་བའོ། །
༈ ལྷག་མ་འཆབ་བཅས་དེ་ཡི་ཞག་གྲངས་བཞིན། །དགེ་འདུན་གཡོག་བྱའི་སྤོ་
བ་གསོལ་བཞིས་སྦྱིན། །ནངས་པར་སྔར་ལངས་སྒོ་དབྱེ་ཀོང་བུ་བསལ། །ཆག་ཆག་གདབ་
དང་ཕྱག་དར་ལྕི་བས་བྱུག །བཤང་གཅིའི་སྐྱབས་སྦྱང་བ་སོགས་མཉེས་པར་སྒྲུབ། །འདི་
དག་ནན་ཏུར་གནས་ཕྱུང་གིས་ཀྱང་བྱ། །དེ་བར་ལྟུང་བ་རིགས་མཐུན་རིམ་ཞུགས་ན། །
གཞི་ནས་སྤོ་དང་སླར་ཡང་སྤོ་བ་སྦྱིན། །འཆབ་ཉེས་མ་བྱུང་དེའི་མཐར་གསོལ་བཞི་ཡིས། །
ཕ་མའི་དབྱེ་བས་ཞག་དྲུག་ཟླ་ཕྱེད་དུ། །དགེ་འདུན་མཉེས་པའི་གཡོག་བྱའི་མགུ་བ་སྦྱིན། །
གཞི་ནས་མགུ་དང་ཡང་མགུ་སྔ་མས་འགྲེ། །ལྟུང་གཞན་དྲན་ན་སྤོ་མགུ་ཐ་དད་སྦྱིན། །ངོ་ཚ་
ཆེ་ལྡན་སྡེ་སྣོད་གསུམ་འཛིན་ན། །གང་ཟག་མདུན་དུ་ལྷག་མའང་བཤགས་རུང་བཞེད། །
ཀོ་ཤམྦི་དང་དམར་སེར་ཅན་གྱི་གཞིར། །གྲགས་ཏེ་གླེང་གཞི་ཐོག་མར་བྱུང་བས་སོ 
།
གཞན་ཡང་བཤགས་བྱའི་ཉེས་བྱས་གང་ཟག་ལ། །རང་མིང་གིས་བཤགས་བསྡམ་བྱ་ཡིད་
ཀྱིས་སྡོམ། །དགེ་ཚུལ་ཕམ་འདྲ་འཆབ་བཅས་གསོར་མི་རུང་། །འཆབ་མེད་དགེ་སློང་
སྐབས་བཞིན་བསླབ་བྱིན་སྒྲུབ། །བླང་འདས་གཞན་རྣམས་དགེ་སློང་གཅིག་ལ་བཤགས། །
ཉེས་མེད་མ་གཏོགས་བླང་འདས་ཕྱོགས་མཐུན་རྣམས། །ཡིད་ཀྱིས་བསྡམས་ཞིང་དགེ་སློབ་
མ་ལའང་འགྲེ། །ཡོངས་རྫོགས་དགེ་བསྙེན་ལ་ནི་མི་གསོད་སོགས། །རྩ་བ་བཞི་བྱུང་སྡོམ་
པ་བསྐྱར་ནས་བླང་། །མི་མིན་གསོད་སོགས་མྱོས་འགྱུར་བཏུང་བ་རྣམས། །སྡོམ་ལྡན་ལ་
བཤགས་ཕྲ་མ་སོགས་དྲུག་པོ། །འགྱོད་སྡོམ་སེམས་ཀྱིས་འཆོས་རུང་ཞར་བྱུང་ངོ༌། །
༈མི་ཤེས་བརྗོད་དང་དྲན་པར་མི་ནུས་དང་། །མ་རྫོགས་གནས་ཕྱུང་རྣམས་ལ་
-180



སྡོམ་གསུམ་འཇམ་དབྱངས་བླ་མའི་དགོངས་རྒྱན།
འཆབ་ཉེས་མིན། །དེ་ལས་ཟློག་པའི་ཁྱད་ཆོས་ལྡན་ལ་འབྱུང་། །བྱུང་བར་འདུ་ཤེས་ཞག་
ལོན་ཁྱད་གསོད་པ། །དེ་ཡིས་ཀུན་ནས་བསླངས་པའི་ལུས་ངག་ལས། །གོ་བར་བྱ་ཡུལ་
དགེ་སློང་རྣམས་དག་པ། །ཡོད་བཞིན་མ་བརྗོད་སྐྱ་རེངས་ཤར་བ་རྣམས། །རིམ་བཞིན་གཞི་
བསམ་སྦྱོར་བ་མཐར་ཐུག་སྟེ། །འཆབ་ཉེས་འགྱུར་བའི་ཚད་དོ་སྨྱོ་བ་དང་། །མ་བཅས་པ་
ལ་ལྟུང་བ་ཀུན་མི་འབྱུང་། །ནན་ཏུར་བཞི་དང་བསླབ་བྱིན་ས་གཞན་ན། །གནས་པ་རྣམས་
ལའང་ལྟུང་དང་འཆབ་ཉེས་འབྱུང་། །ལྷག་མ་ཡིད་གཉིས་ཟ་ལ་དེ་བཞིན་ནོ། །བཅབ་པའི་
ཞག་གྲངས་མི་དྲན་མང་ཚད་སྦྱར། །སྡང་བའི་དུས་དང་དུས་མིན་བསྡུས་པས་ན། །དེ་ཡི་
པ
གཞིའམ་གང་ཟག་གཞི་ཞེས་བརྗོད། །
༈ སྤོ་ལས་མགུ་དང་མགུ་ལས་རང་བཞིན་དུ། །གནས་པར་མ་དབྱུང་སྤོ་ལྡན་
མགུ་ལྡན་སོགས། །ས་གཞན་ན་གནས་སྤྱི་ཡི་བསླབ་བྱ་ནི། །རང་ལས་གཞོན་པའི་ཕྱག་དང་
ལྡང་བ་སོགས། །མི་བླང་དགེ་སློང་རང་བཞིན་དུ་གནས་བར། །ལྟུང་བ་གླེང་སོགས་གདམས་
ངག་བཞག་པ་སོགས། །ཆད་ལས་རྒྱུ་བརྗོད་ལ་སོགས་ཀུན་ནས་སྤང་། །སྤོ་མགུའི་སྐབས་
བཤད་མཉེས་པ་མཐའ་དག་སྒྲུབ། །རང་བཞིན་གནས་པ་རྣམས་ཀྱིས་དེ་དག་ལ། །མངོན་
པར་སྨྲ་དང་ཕྱག་སོགས་གུས་པའི་ལས། །མི་བྱ་ལྷན་ཅིག་གནས་སོགས་འདྲེ་བ་སྤང་། །སྤོ་
བའི་གཞི་ཞེས་གསུངས་ཀྱང་ཆད་ལས་སུ། །གཏོགས་པའི་ཀུན་སྤྱོད་བསྟན་ཕྱིར་མདོ་རྩ་
བར། །ས་གཞན་ན་གནས་སྤྱོད་པའི་གཞིར་བཞག་གོ །
༈ གཞན་གྱི་ལྟུང་བ་མཐོང་ཐོས་དོགས་གསུམ་གྱིས། །བྱུང་བར་གྲགས་རྣམས་
གླེང་རུང་གཞི་མེད་དང་། །ངོ་བོ་མ་རྟོགས་མ་གྲགས་པ་ནི་མིན། །ལྟུང་བ་བྱུང་དང་སྡིག་ལྟ་
སྐྱེས་པ་དང་། །འགྲོ་འཆག་ཉལ་གསུམ་འདུལ་བ་དང་མི་མཐུན། །ལོག་འཚོ་ལ་སྤྱོད་རིམ་ན
བཞིན་ཚུལ་ཁྲིམས་དང་། །ལྟ་བ་ཆོ་ག་འཚོ་བ་ཉམས་པ་སྟེ། །གླེང་བྱའི་དངོས་པོའོ་ཀུན་ལས་
-181



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལྟུང་བ་གཙོ། །གླེང་ཚེ་ཁས་མི་ལེན་ན་དྲན་དུ་གཞུག །ཕྱིར་བཅོས་མི་བྱེད་པ་ནི་གནས་
དབྱུང་བྱ། །གླེང་བའི་སྐབས་མི་འབྱེད་ན་བརྗོད་བཅས་བྱ། །ད་དུང་མ་ཕྱེ་ལུང་འབོག་གཏམ་
འདྲེ་སྤང་། །གསོ་དགག་བཞག་པའི་ནན་ཏུརའང་དགོས་ན་བྱ། །སྐབས་ཕྱེད་གྱུར་ཀྱང་
མཉན་པར་མི་བྱེད་ན། །ཕུར་བཅས་ཞེས་པ་ལྟུང་བའི་ཁུར་བཀལ་ཞིང་། །ཉེས་པ་བཤད་དེ་
བཏང་བར་བྱ་བ་ཉིད། །མཁན་སློབ་དགེ་འདུན་དྲུང་དང་ཞེ་འགྲས་པའི། །མདུན་དུ་མི་གླེང་
དབེན་པར་བག་ཕབ་སྟེ། །གླེང་ངོ་གསོ་སྦྱོང་ཞིག་པའི་གཞིར་གསུངས་མོད། །གཞན་གྱི་
རྒྱུད་སྦྱོང་ཕྱིར་ན་མདོ་རྩ་བར། །ཡོངས་སུ་སྦྱང་བའི་གཞི་ཡི་མིང་གིས་བསྟན། །
༈ རྩོད་པ་ཕྱིར་བཅོས་དབྱེན་གྱི་གཞི་དང་ནི། །རྩོད་པའི་གཞི་སྟེ་མཚམས་ཀྱི་
ནང་གཅིག་ཏུ། །ཕན་ཚུན་དགེ་འདུན་དུ་ལོངས་དེ་ཡི་ཚེ། །ཆོས་མིན་སྨྲ་བ་དག་གིས་ཆོས་
ཕྱོགས་ལས། །དབྱེ་བའི་སེམས་ཀྱིས་ཐ་དད་ལས་བྱས་པས། །དགེ་འདུན་བྱེ་སྟེ་བྱེད་པ་པོ་
ལ་གྲུབ། །མཚམས་མེད་འགྱུར་བ་འདུ་ཤེས་ལ་རག་ལས། །བྱེ་འགྱུར་དོགས་པས་ཆོས་
མིན་ཕྱོགས་པ་ལ། །གླེང་དང་གླེང་བའི་ལན་ཟློག་མི་བྱ་ཞིང་། །དགེ་འདུན་ཐུགས་མི་མཐུན་
པའི་རྒྱུ་ཀུན་སྤང་། །གལ་ཏེ་བཟོད་པ་གསོལ་ན་བཟོད་པ་དང་། །མཐུན་པ་མཐུན་པའི་གསོ་
སྦྱོང་རིམ་བྱིན་ཏེ། །དགེ་འདུན་ཐུགས་མཐུན་པ་ལ་འབད་པས་སྦྱར། །ཐར་ལམ་གྱིས་བསྡུས་
ཆོས་ལས་ཐ་དད་པའི། །དངོས་པོ་གསོལ་བས་དབྱེན་དུ་གྱུར་པ་དང་། །དོན་དེས་ཚུལ་ཤིང་
བྲིམ་ལས་གྱུར་པའང་ཡོད། །སྔོན་བྱུང་ལྷ་སྦྱིན་ལས་ཏེ་ཆོས་འཁོར་རྒྱུན། །ཞག་གཅིག་བཅད་
ཕྱིར་འཁོར་ལོའི་དབྱེན་དུ་གསུངས། །གཞན་དུ་མི་འབྱུང་འགྲན་ཟླ་མེད་པས་སོ། །
༈ འཁྲུགས་ལོང་ངོ་བོ་ཕན་ཚུན་མི་མཐུན་པ། །སྨྲས་པའི་ཚིག་རྗེས་སེམས་གཞོལ་
ལུས་ངག་ལས། །དངོས་པོའི་དེ་ཉིད་ལོག་པར་སྒྲུབ་པ་དང་། །གདམས་ངག་ལུང་མི་འབོག་
དང་གླེང་བྱ་བའི། །ལྟུང་བར་བཅས་དང་ལས་ལ་མཐུན་པ་ཉིད། །མི་སྦྱིན་པ་སྟེ་རྒྱུ་བཞི་ལས་
-182



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བགྱུར་པའི། །རྩོད་པ་བཞི་ལ་ཞི་བྱེད་ཆོས་བདུན་ནོ། །དང་པོར་མངོན་སུམ་གཉིས་པར་དེ་དང་
ནི། །དྲན་པ་མ་མྱོས་པ་སྟེ་གསུམ་འཇུག་ཅིང་། །གསུམ་པར་ངོ་བོ་འཚོལ་དུ་གཞུག་པ་དང༌།།
བཤགས་པས་ཕྱིར་བཅོས་རྩ་བཀྲམ་ལྟ་བུ་དང་། །ལྟུང་བ་ཁས་བླང་བ་སྟེ་གསུམ་པོ་འཇུག །
བཞི་པར་བདུན་ཀ་འཇུག་སྟེ་སོ་སོའི་མཐར། །རང་འབྲས་འབྱིན་པས་ཞིར་འགྱུར་ཆོ་ག་ནི།།
དང་པོ་མངོན་སུམ་འདུལ་བ་བརྒྱད་འབྱུང་བའི། །རྒོལ་དང་ཕྱིར་རྒོལ་གཟུ་བོ་དགེ་འདུན་
སོགས། །གོང་མ་གོང་མར་མཐུ་ཡི་ཁྱད་ཞུགས་པས། །འཐད་ཕྱོགས་སྒྲུབས་ཤིང་མི་མཐད་
པའི་ཕྱོགས་ལ། །གནོད་བྱེད་བཀོད་ཅིང་འབབ་པས་ཞི་བར་འགྱུར། །དེས་ཀྱང་མ་ཞི་བསྐོས་
པའི་དགེ་སློང་གིས། །སོ་སོའི་ཚུལ་ཤིང་ཆོ་ག་བཞིན་བྲིམ་སྟེ། །ཆོས་ཕྱོགས་མང་བའི་ཐབས
ལ་ལེགས་གཞོལ་བས། །རྩོད་པ་ཆོས་ཀྱི་ཕྱོགས་སུ་ཞི་བར་བྱ། །གཉིས་པ་ཞི་བྱེད་སྔར་གྱི་
མངོན་སུམ་སྟེང་། །གཞི་མེད་གླེང་ཆེས་བཅོས་ཟིན་ནས་བརྩམ་པའི། །དག་པ་སྦྱིན་པའམ་
དྲན་པའི་འདུལ་བ་སྦྱིན། །སྨྱོ་ལ་ཉེས་མེད་ཚུལ་བཤད་མ་མྱོས་པའི། །འདུལ་སྦྱིན་ཀུན་གྱིས་
དག་པར་གོ་ན་ཞི། །འདི་ལ་ཞི་བྱ་དང་པོ་གསུམ་པ་དག །འདྲེས་པ་ཆ་གཉིས་ཡོད་པའི་གོ་བ་
གཙོ། །གསུམ་པར་ཞི་བྱ་གསུམ་སྟེ་གླེང་ཡུལ་དང་། །གླེང་བ་པོ་སྟེ་གཞན་ལ་མ་འཕྲོས་ན། །
ཡུལ་གྱིས་ཁས་བླང་ཙམ་གྱིས་རང་ཞིར་འགྱུར། །དེ་རྗེས་ཕྱི་བཅོས་བྱ་ཞིང་གཉིས་ཙམ་དུ། །
མ་ཟད་དགེ་འདུན་གཏོགས་འགའ་རྗེས་འབྲང་ན། །རྒོལ་བར་ལན་གྱིས་མངོན་སུམ་ཞི་
བར་བྱ། །དེར་གནས་དགེ་འདུན་མཐའ་དག་ཕྱོགས་གཉིས་སུ། །གྱུར་པའི་རྩོད་པ་ཕན་
ཚུན་ཕྱག་བྱས་ཏེ། །བཟོད་པར་གསོལ་བས་ཐམས་ཅད་མཐུན་པར་ཞི། །རྩ་སྔོན་རྩེ་སྤྲད་
བཀྲམ་པའི་དཔེས་བསྟན་ནོ། །ཚུལ་འདིས་གང་ཟག་དུ་མའི་ལྟུང་བ་རྣམས། །གཅིག་གིས་
འཆོས་རུང་ཡུལ་ཡང་གང་ཟག་སྟེ། །ཚོགས་སུ་བཤགས་དགོས་རྣམས་ནི་མ་གཏོགས་སོ། །
ལྟུང་བ་གླེང་མཁན་ལུས་དང་ངག་བསྡམས་ཤིང་། །སྡེ་སྣོད་ཤེས་ལ་ཚོགས་སུ་བསམ་བཞིན་
-183



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དདུ། །ཆོས་དང་འདུལ་བ་ལོག་པར་མི་སྟོན་ཅིང་། །ལོག་པ་ཆོས་དང་འདུལ་བར་མི་སྟོན་
པའི། ཁྱད་ཆོས་གསུམ་ལྡན་རྣམ་པ་ཀུན་ཏུ་གཅེས། །བཞི་པར་ཐམས་ཅད་ཚང་བས་ཞི་བྱེད་
འགྲུབ། །དགོས་པ་དགེ་འདུན་མཐུན་པས་འཇིག་རྟེན་དུ། །བདེ་སྐྱིད་འབྱུང་ཞིང་བསྟན་པ་
དར་རྒྱས་འགྱུར། །
༈ གནས་མལ་གཞི་ལ་གང་དུ་བྱ་བའི་ཕྱོགས། །རྩོད་པ་ཅན་དང་ཉམ་ང་སྲོག་
ཆགས་བཅས། །ཚེར་མ་ཅན་སོགས་མིན་པའི་གཞི་དག་པར། །དགེ་འདུན་གྱིས་གནང་
གཙུག་ལག་ཁང་པ་བརྩིགས། །ལུང་ལས་གསུངས་པ་མ་མཐའི་ཚད་ཡིན་གྱི། །དེ་ཡན་ཇི་
ཙམ་དགོས་པ་བློ་ཡིས་དཔྱད། །གྲུ་བཞི་ཁྱམས་དང་སྒོ་གང་དྲི་གཙང་ཁང་། །རུང་ཁང་བསྲོ་
ཁང་ལག་མཛོད་ལ་སོགས་པ། །བཤད་ཚོད་བཞིན་དང་ཆོས་སྨྲའི་སེང་ཁྲི་བྱ། །སྒོ་ལ་གསང་
བ་པ་ཡི་བདག་པོ་དང་། །སྒོ་ཁང་སྲིད་པའི་འཁོར་ལོ་ཆ་ལྔ་པ། །དྲི་གཙང་ཁང་དུ་བསྟན་
གཙོ་སློབ་མར་བཅས། །དངོས་གཞིར་ཐུབ་པའི་སྔོན་གྱི་སྐྱེས་རབ་རྣམས། །དྲི་བ་ལ་སོགས་
ལུང་ལས་འབྱུང་བཞིན་སྒྲུབ། །གང་ཟག་སོ་སོའི་ཁང་པ་སྤྱོད་ལམ་བཞི། །ཤོང་བའི་ཚད་དོ་
ཐལ་ན་ལྷག་མས་རེག །གཞན་དུ་ཤིང་དྲུང་བས་མཐའ་དུར་ཁྲོད་ལ། །བརྟེན་ནས་ཚུལ་
ཁྲིམས་ཐོས་བསམ་བསྒོམ་ལ་འབད། །ཡོན་ཏན་དེ་ལྡན་ཞེན་པ་མི་སྐྱེ་ཞིང་། །དཀའ་བས
པ་སྒྲུབ་རྙེད་ན་ཁང་བཟང་དང་། ཁང་བརྩེགས་སྤྱད་རུང་མཐའ་གཉིས་རྣམ་པར་བསལ། །
ཀུན་དགའ་ར་བར་དགེ་འདུན་དང་ཚུགས་ལ། །སྤྱོད་པའི་ལས་ཚན་གནས་ཁང་བསྐོ་བ་
ནས། །སྒེའུ་ཆུང་བསྲུང་བའི་བར་གྱི་བཅོ་བརྒྱད་པོ། །གསོལ་དང་གཉིས་ཀྱི་ལས་ཀྱིས་
བསྐོས་ལ་བཞག །བསླབ་ཚིག་འོག་མ་འོག་མས་གོང་མ་དང་། །གོང་མར་ཕྱག་བྱ་མཉམ་ན་
བསླབ་དུས་ཀྱིས། །རྒན་ལའོ་བུད་མེད་བསླབ་དུས་རྒན་གྱུར་ཀྱང༌། །སྐྱེས་པ་བསླབ་ནང་
མཐུན་ལ་ཕྱག་བྱར་འོས། །ས་གཞན་ན་གནས་དགེ་སློང་ཡིན་གྱུར་ཀྱང་། །དགེ་སློང་མས་
-184



སྡོམ་གསུམ་འཇམ་དབྱངས་བླ་མའི་དགོངས་རྒྱན།
མིན་ རང་བཞིན་གནས་པ་ཡང་། །ཉལ་དང་ཏིང་འཛིན་སྙོམས་འཇུག་བྱ་བས་བྲེལ། །གཡེང་
དང་རྒྱབ་ཀྱིས་ཕྱོགས་དང་ཁྱིམ་གཞན་གནས། །ཟས་ཀྱི་གྲལ་དུ་འདུག་ལ་སུས་ཀྱང་མིན། །
མཁན་སློབ་ཉམས་ཀྱང་སློབ་མས་ཕྱག་བྱ་ཞིང་། །སྤགས་དང་གཅེར་བུར་ཕྱག་མིན་དེས་
ཀྱང་ནི། །མི་བྱ་ངོ་བོ་ཡན་ལག་ལྔས་འཚལ་དང་། །ཡུལ་གྱི་སྐྱིད་པ་ལ་འཁྱུད་ཕྱག་གཉིས་
སོ། །མཆོད་རྟེན་དང་ནི་ཀུན་དགའ་ར་བ་ལ། །རྒྱལ་མཚན་གཟུག་སྟེ་རྣམ་པ་བཞི་ཡོད་དོ། །
དེ་ལྟར་གཙུག་ལག་ཁང་དང་ཁང་ཕྲན་སོགས། །གནང་བ་ཇི་བཞིན་བསྐྲུན་ན་ཡོན་གྱི་བདག།
བསོད་ནམས་བསྐྱེད་ཅིང་དགེ་འདུན་བག་ཕེབ་པས། །འཁོར་ལོ་གསུམ་གྱིས་བསྟན་པ་ཡུན་
རིང་སྐྱོང་། །ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་དབབ་པ་འཇམ་
དབྱངས་བླ་མའི་དགོངས་རྒྱན་ལས་སོ་སོར་ཐར་པའི་སྡོམ་པའི་ལེའུ་སྟེ་གཉིས་པའོ།། །།
༈ སེམས་བསྐྱེད་ལ་ནི་ཀུན་རྫོབ་དོན་དམ་གཉིས། །བྱང་སེམས་སོ་སྐྱེའི་རྒྱུད་ཀྱི་
སེམས་བསྐྱེད་དང་། །བྱང་འཕགས་རྗེས་ཐོབ་རྒྱུད་ཀྱི་སེམས་བསྐྱེད་དག །སྨོན་འཇུག་དང་
ནི་ཀུན་རྫོབ་སེམས་སུ་གཅིག །བྱང་འཕགས་མཉམ་བཞག་རྒྱུད་ཀྱི་སེམས་བསྐྱེད་ནི། །
སྨོན་འཇུག་དང་ནི་དོན་དམ་སེམས་སུ་མཐུན། །
༈ རྫོགས་བྱང་ཆུབ་ཀྱི་སྒྲུབ་པ་ཁྱད་པར་བ། །རང་ཉིད་ཞི་བདེ་འདོད་པ་རྒྱང་
བསྲིངས་ནས། །མ་གྱུར་འགྲོ་བའི་དོན་དུ་རྫོགས་སངས་རྒྱས། །ཐོབ་པར་འདོད་དང་དེ་ཡི་
ཆེད་དུ་ལམ། །སྒྲུབ་པར་འདོད་པའི་འདུན་པ་མཚུངས་ལྡན་བཅས། །རིམ་བཞིན་སྨོན་འཇུག་
སེམས་བསྐྱེད་མཚན་ཉིད་དང་། །མི་མཐུན་ཕྱོགས་སྤོང་སེམས་པ་མཚུངས་ལྡན་བཅས། །
དབང་ལྡན་རྒྱུན་ཆགས་བྱང་སྡོམ་མཚན་ཉིད་དོ། །བྱང་སེམས་སོ་སོར་ཐར་པའི་སྡོམ་པ་
དང་། །ཐེག་ཆེན་སེམས་བསྐྱེད་དེ་ཡི་སོ་ཐར་དང་། །ཐེག་ཆེན་ལམ་རྣམས་དོན་གཅིག་རྣམ་
གྲངས་སོ། །ངོ་བོས་དབྱེ་ན་སྨོན་འཇུག་རྣམ་པ་གཉིས། །ཡུལ་གྱིས་དབྱེ་ན་ཀུན་རྫོབ་དོན་
-185



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཟེདམ་གཉིས། །སྐྱེ་ཚུལ་གྱིས་དབྱེ་བརྡ་ལས་བྱུང་བ་དང༌། །ཆོས་ཉིད་བསྒོམ་པའི་སྟོབས་ཀྱིས་
ཐོབ་པ་གཉིས། །ས་མཚམས་ཀྱིས་དབྱེ་མོས་པས་ཐོབ་པ་དང་། །ལྷག་བསམ་རྣམ་དག་རྣམ་
པར་སྨིན་པ་དང་། །སྒྲིབ་པ་དག་པ་རྣམས་ཏེ་རིམ་བཞིན་དུ། །ཚོགས་སྦྱོར་མ་དག་ས་བདུན་
དག་ས་གསུམ། །སངས་རྒྱས་ས་སྟེ་བཞི་ལ་སྦྱར་བའོ། །རྟེན་གྱིས་དབྱེ་བ་ས་གསེར་ཟླ་བ་
སོགས། །འདུན་པ་ནས་བཟུང་ཆོས་སྐུ་མཚུངས་ལྡན་བར། །སྦྱར་ཞིང་ཚོགས་ལམ་ན་གསུམ་
སྦྱོར་ལམ་གཅིག །མཐོང་སྒོམ་ན་བཅུ་གསུམ་ག་ལ་ཁྱབ་ལྔ། །སངས་རྒྱས་ས་ལ་གསུམ་སྟེ་
དེ་ཀུན་ཀྱང་། །དཔེ་གྲོགས་ཆོས་གསུམ་སྦྱོར་ཚུལ་ཤེས་པར་བྱ། །ཡང་ན་རྟེན་དང་ངོ་ངོ་ཆོ་
གས་འབྱེད། །ཐེག་ཆེན་སློབ་ལམ་མཐའ་དག་སྐྱེ་འཕགས་ཀྱི། །རྒྱུད་ཀྱིས་བསྡུས་པའི་བྱང་
སེམས་སྡོམ་པ་དང༌། །མི་སློབ་ལམ་ནི་སངས་རྒྱས་འཕགས་རྒྱུད་ཀྱི། །སྡོམ་པའོ་བྱང་ཆུབ་
ཆེ་ལ་སྨོན་པ་དང་། །དེ་ལ་འཇུག་པ་སོ་སོའི་སེམས་བསྐྱེད་དེ། །ཕར་ཕྱིན་ལུགས་ཀྱི་ཆོ་ག་
ལས་ཐོབ་དང་། །སྔགས་ཀྱི་བརྒྱུད་པ་ལས་འོང་རྣམ་པ་གཉིས། །སྔ་མར་གཉིས་ཏེ་མགོན་
པོ་འཇམ་དབྱངས་ནས། །ཀླུ་སྒྲུབ་ལ་བརྒྱུད་ཞི་བ་ལྷ་ཡི་སྲོལ། །ལྗོངས་འདིར་བ་རི་ངས་
སྤེལ་ས་སྐྱ་པའི། །ཕྱག་བཞེས་གཙོ་བོར་སྣང་བ་དབུ་མ་ལུགས། །མགོན་པོ་བྱམས་ང་འི་
ཞབས་ནས་ཐོགས་མེད་ལ། །བརྒྱུད་པ་བཙུན་པ་ཟླ་བའི་ཕྱག་སྲོལ་ནི། །མཉམ་མེད་ཨ་ཏི་
ཤས་སྤེལ་བཀའ་གདམས་པས། །ཕྱག་ལེན་མཛད་པ་སེམས་ཙམ་པ་ཡི་སྲོལ། །དབང་གི་
སྔོན་འགྲོའི་སེམས་བསྐྱེད་ཆོ་ག་ནི། །འཇིགས་བྲལ་ཆོས་སྐྱོང་ཞབས་དང་ནཱ་རོ་པའི། །
བརྒྱུད་པ་ལས་བྱོན་དཔལ་ལྡན་བརྩེ་བ་ཆེར། །བཀའ་བབས་དབུ་མ་ལུགས་དང་ཆ་མཐུན་
ནོ། །བླང་བའི་རྟེན་ནི་བརྡ་ཤེས་དོན་གོ་ཞིང་། །བྱང་ཆུབ་དོན་གཉེར་འགྲོ་བ་མཐའ་དག་ལ།།
དངོས་དང་བརྒྱུད་ནས་སྐྱེ་བ་སྐལ་བཟང་དང་། །སྡོང་པོ་བཀོད་པ་ནམ་མཁའི་སྙིང་པོའི་མདོ།།
གཙུག་ན་རིན་ཆེན་རྒྱ་མཚོས་ཞུས་པ་དང་། །ཀླུ་སྒྲུབ་ཞི་བ་ལྷ་ཡི་གསུང་གིས་གྲུབ། །གཞན་༣
-186



སྡོམ་གསུམ་འཇམ་དབྱངས་བླ་མའི་དགོངས་རྒྱན།
སདུ་སོ་སོར་ཐར་པ་རིགས་བདུན་གྱི། །སྡོམ་ལྡན་ཁོ་ནའི་རྟེན་ལ་སྐྱེ་བ་ནི། །ཐོགས་མེད་ཞབས་
དང་མར་མེ་མཛད་ཀྱིས་གསུངས། །ལེན་ཡུལ་བཤེས་སྤྲིང་མདོ་སྡེ་རྒྱན་དག་ལས། །བཤད་
པའི་མཚན་ཉིད་ཚང་དགོས་སོ་སོར་བཞེད། །སྤྱིར་བཏང་སྡོམ་ལྡན་ཆོ་ག་བརྡ་སྤྲོད་མཁས། །
སྙིང་རྗེ་ལྡན་པ་གཙོ་ཆེ་ཆོ་ག་ལ། །དང་པོ་ལྟར་ན་རྟེན་བཤམ་གསོལ་བ་གདབ། །ཡན་ལག་
བདུན་པས་རྒྱུད་སྦྱང་སྦྱོར་བའི་ཆོས། །བསམ་པ་སྦྱང་ཞིང་དམ་བཅའ་ཚིག་ཏུ་བརྗོད། །སྨོན་
འཇུག་སྟབས་ཅིག་ལེན་པ་དངོས་གཞིའི་ཆོས། །རང་གཞན་དགའ་བ་སྒོམ་དང་བསྒོམ་དུ་
གཞུག །བསླབ་བརྗོད་གཏང་རག་དབུལ་བ་རྗེས་ཀྱི་ཆོས། །གཉིས་པ་ལྟར་ན་སྐྱབས་འགྲོ་
ཕྱག་མཆོད་དང་། །དངོས་གཞི་རང་གཞན་སྦྱོར་བའི་སྟོབས་གསུམ་གྱིས། །བློ་སྦྱང་སྨོན་
དམ་བཅའི་ཚུལ་གྱིས་བླང་། །རྗེས་ལ་གཟེངས་བསྟོད་བསླབ་བརྗོད་གཏང་རག་དབུལ། །
དེ་ཡི་བསླབ་བྱ་སྲུང་ཞིང་ཐེག་ཆེན་གྱི། །སྡེ་སྣོད་ལ་སྦྱང་འཇུག་སྡོམ་དོན་གཉེར་ན། །གསོལ་
གདབ་བསམ་པ་བརྟགས་ཤིང་ཡང་གསོལ་གདབ། །བར་ཆད་དྲི་ཞིང་བསླབ་པར་གོ་བ་
བསྐྱེད། །སྤྲོ་བ་དྲི་རྣམས་སྔོན་སོང་དངོས་གཞི་ལ། །བློ་སྦྱང་ཁས་ལེན་སྤེལ་བ་རྣམ་གསུམ་
མོ། །མཇུག་ཆོག་མཁྱེན་པར་གསོལ་ཞིང་ཕན་ཡོན་བསྟན། །གསང་གདམས་བསླབ་པ་
བརྗོད་ཅིང་གཏང་རག་བྱ། །འདི་གཉིས་ཆོ་ག་ཐ་དད་འབྱུང་བའི་རྒྱུ། །དབུ་མ་ལྟ་བ་མཐོ་
ཞིང་གདུལ་བྱ་ལ། །སངས་རྒྱས་ས་བོན་འཇོག་པའི་དགོངས་པ་ཡངས། །ཅིག་ཤོས་ལྟ་བ་
ཅུང་ཟད་དམན་པས་ན། །ཆོ་ག་ཉན་ཐོས་ལུགས་དང་བསྟུན་པས་དོགས། །གལ་ཏེ་སྡོམ་པ་
བླང་དང་གསོ་བའི་ཡུལ། །འོས་པ་མ་རྙེད་གྱུར་ན་དཀོན་མཆོག་གི །སྤྱན་སྔར་རང་གིས་
ལེན་རུང་དབུ་མ་ལུགས། །སྲོག་དང་ཚངས་པར་སྤྱོད་པའི་བར་ཆད་དུ། །འགྱུར་ན་མ་
གཏོགས་མི་རུང་བྱང་སར་བཤད། །ངོ་བོ་ཙམ་ཞིག་ཆོ་གར་མ་ལྟོས་པར། །སྐྱེ་བར་སྲིད་མོད་
སྡོམ་པས་ཟིན་པ་ནི། །དགེ་བའི་བཤེས་གཉེན་གྱིས་བཟུང་རང་བཞིན་གྱི། །གནས་རིགས་
-187



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སད་ཅིང་དགེ་རྩ་རྒྱས་པ་དང་། །ཐེག་ཆེན་ཐོས་ཤིང་དགེ་བར་གོམས་པ་རྒྱུ། །ཆོ་ག་ཕུན་
ཚོགས་གཞན་གྱི་མཐུ་ཡི་རྐྱེན། །ཚོགས་པ་ལས་ནི་འདུན་པ་སྨོན་སེམས་དང༌། །སེམས་པ་
འཇུག་པའི་སེམས་བསྐྱེད་ངོ་བོར་སྐྱེ། །འོན་ཀྱང་ཚོགས་ལམ་ཞུགས་དང་མཚན་ཉིད་པ། །
སྐྱེས་པ་པ་དུས་མཉམ་སྡོམ་པར་དེ་ནས་འགྱུར། །དེ་ཚེ་གཙོ་ཕལ་དབང་གིས་སེམས་པ་དེ། །
སྨོན་འཇུག་མཚན་ཉིད་པར་སོང་སེམས་སེམས་བྱུང་། །རིལ་གྱིས་བྱང་སྡོམ་འགྲོ་ཞིང་ཚོགས་
ལམ་ལ། །མ་ཞུགས་པར་ཡང་སྡོམ་པ་གདགས་རུང་ཙམ། །དངོས་གཞི་བརྗོད་པ་གསུམ་ལ
པའི་མཚམས་སུ་སྐྱེ། །ཐོབ་པ་མ་ཉམས་བསྲུང་དགོས་དེ་ཡི་ཚུལ། །ཐེག་ཆེན་འཛིན་པའི་
བཤེས་གཉེན་མི་བཏང་ཞིང་། །བྱང་སེམས་སྡེ་སྣོད་རྣམས་དང་བསྟན་བཅོས་ཀུན། །ཉན་
སེམས་བལྟ་བས་སྒྲོ་འདོགས་ཆོད་པ་དང༌། །སེམས་བསྐྱེད་འདོར་དང་རྣམ་པར་ཉམས་པའི་
རྒྱུ། །འཕེལ་བའི་རྒྱུ་དང་ལྟུང་བའི་རྣམ་གཞག་ཀུན། །ཤེས་པར་བྱས་ཏེ་བརྩོན་པ་བསྐྱེད་ཅིང་
སྒྲུབ། །བསླབ་བྱ་དངོས་ལ་སྨོན་འཇུག་ཐུན་མོང་དུ། །ཐེག་ཆེན་དགེ་བའི་བཤེས་གཉེན་ལ་
གུས་པ། །དཀོན་མཆོག་གསུམ་གྱི་གདུང་རྒྱུན་མི་བཅད་པ། །སེམས་ཅན་བློས་མི་འདོར་
རྣམས་སྒྲུབ་པའི་ཆོས། །བསམ་པ་ངན་པས་བསྐྱེད་པའི་སྲོག་གཅོད་དང༌། །རྐུ་འཕྲོག་ལ་
སོགས་ཀུན་ཏུ་ལྟུང་བར་འགྱུར། །མང་པོའི་སྲོག་སྐྱབ་ཕྱིར་ན་གཅིག་གསོད་སོགས། །རང་
འདོད་མེད་ན་ལྟུང་བའི་གཟུགས་བརྙན་ཙམ། །བསམ་པ་དག་པའི་སྦྱིན་དང་ཚུལ་ཁྲིམས་
སོགས། །ལྟུང་མེད་ཡིན་ནོ་གཞན་ལ་གནོད་གྱུར་ན། །དྲང་པོར་སྨྲས་སོགས་ལྟུང་བ་མེད་པ་
ཡི། །གཟུགས་བརྙན་ཞེས་བྱ་ཤེས་པར་བྱ་བའི་ཆོས། །སོ་སོའི་བསླབ་བྱ་སྨོན་པ་སེམས་
བསྐྱེད་ལ། །མགོ་དང་རྐང་ལག་གཏོང་སོགས་སྤྱད་དཀའ་བས། །བློ་གྲོས་ཞུམ་དང་གྲངས་
མེད་གསུམ་སོགས་སུ། །ཚོགས་གཉིས་བསགས་པའི་ཡུན་གྱིས་སྒྱིད་ལུགས་དང་། །འཁོར་
བའི་ཉེས་པས་སྐྲགས་ནས་སྤོང་བ་རྣམས། །མི་མཐུན་ཕྱོགས་སོ་བླ་མ་དང་མཆོད་འོས། །
-188



སྡོམ་གསུམ་འཇམ་དབྱངས་བླ་མའི་དགོངས་རྒྱན།
པརྫུན་གྱིས་བསླུ་དང་ཐེག་ཆེན་གང་ཟག་ལ། །བསྔགས་པ་མ་ཡིན་བརྗོད་དང་སེམས་ཅན་
ལ། །གཡོ་དང་སྒྱུས་སྤྱོད་འགྱོད་པའི་གནས་མིན་པར། །འགྱོད་པར་བསྐྱེད་རྣམས་ནག་པོའི་
ཆོས་བཞིར་གྲགས། །སྡིག་པའི་གྲོགས་དང་ཆོས་དང་ཡོན་ཏན་གྱི། །གེགས་གྱུར་ཀུན་དང་
ཕྲག་དོག་འཁོན་འཛིན་བཅས། །ཉེར་ལེན་ཡིད་གསོད་དམན་ལ་མོས་པ་རྣམས། །སེམས་
བསྐྱེད་ཉམས་པའི་རྒྱུ་སྟེ་སྤང་བྱའོ། །སངས་རྒྱས་ཐོབ་པར་བྱ་སྙམ་འབྲས་བུར་སྨོན། །དེའི་
ཕྱིར་ས་ལམ་སྒྲུབ་སྙམ་ཐབས་ལ་སྨོན། །སེམས་ཅན་ཀུན་གྱི་རེ་བ་ཡིད་བཞིན་དུ། །བསྐང་
བར་བྱ་སྙམས་ཕྲིན་ལས་ལ་སྨོན་པ། །སྐྱེས་བུ་དམ་པའི་སྨོན་པ་གསུམ་དང་ནི། །སྔར་གྱི་
འགལ་རྐྱེན་རྣམས་ལས་ཟློག་ཕྱོགས་སུ། །གྱུར་པའི་དགེ་བ་ལ་སློབ་བསྒྲུབ་བྱའི་ཆོས། །
༈ འཇུག་པའི་བསླབ་བྱ་ལ་ཡང་སྤང་སྒྲུབ་གཉིས། །ཐོས་པར་མི་མོས་བསམ་
པར་གཡེལ་བ་དང་། །སྒོམ་པ་ལྷོད་རྣམས་རང་ཉིད་སྨིན་པའི་གེགས། །སྤྱོད་པ་འཇིག་རྟེན་
མ་དད་གྱུར་པ་དང་། །སྦྱོར་བ་ལེ་ལོ་ཆེ་དང་དངོས་གཞིའི་སྐབས། །ཕན་མི་འདོགས་དང་
ཆོས་ཀྱིས་མི་གདགས་དང་། །རྗེས་ལ་གོལ་བའི་ལམ་དུ་སྦྱར་བ་རྣམས། །གཞན་རྒྱུད་སྨིན་
པའི་གེགས་ཏེ་སྤང་བྱའི་ཆོས། །
༈ བྱང་ཆུབ་སེམས་བསྐྱེད་བླངས་པའི་ཕན་ཡོན་དང་། །ཉམས་པའི་ཉེས་དམིགས་
སྐྱེ་བ་ཐམས་ཅད་དུ། །རྙེད་པར་དཀའ་བ་དྲན་རྣམས་ཚེ་འདི་ལ། །མི་ཉམས་པ་ཡི་རྒྱུ་ཡིན་
དུས་གསུམ་དུ། །སྡིག་པ་བཤགས་སོགས་ཡན་ལག་བདུན་པ་བྱ། །སངས་རྒྱས་བྱང་སེམས་
རྣམས་ལ་གསོལ་བ་གདབ། །བདུད་ཀྱི་ལས་རྣམས་ཤེས་ནས་སྤང་བར་བྱ། །སྲོག་གི་ཕྱིར་
ཡང་རྫུན་ཚིག་མི་སྨྲ་ཞིང༌། །བྱང་སེམས་རྣམས་ལ་སྟོན་པའི་འདུ་ཤེས་བསྐྱེད། །སེམས་ཅན་
ཀུན་ལ་ལྷག་བསམ་རྣམ་དག་པ། །གདུལ་བྱར་གྱུར་རྣམས་ཐེག་པ་ཆེ་ལ་སྦྱར། །དཀར་པོའི་
ཆོས་བཞིའོ་ཕྱི་མར་མི་ཉམས་རྒྱུ། །བྱང་ཆུབ་སེམས་ལ་ལུས་དང་དགེ་བ་གཞན། །ཀུན་
-189



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལས་གཅེས་པར་གཟུང་ཞིང་སེམས་ཅན་ལ། །གཉེན་བཤེས་ཡིད་འོང་བས་ཀྱང་གཅེས་
པར་བལྟ། །དམ་པའི་ཆོས་ལ་སྨན་ནམ་ནོར་བུ་ལས། །གཅེས་པར་འཛིན་དང་དགེ་བའི་
བཤེས་གཉེན་ལ། །སྨན་པ་མཁས་པའམ་དམིགས་བུའི་འདུ་ཤེས་བསྒོམ། །བྱང་ཆུབ་ལ་ནི་
བཀྲེས་པས་ཟས་དང་ནི། །སྐོམ་པས་ཆུ་འདོད་བཞིན་དུ་དུང་ངེ་བ། །བྱ་བ་བླ་ན་མེད་པའི་
འདུ་ཤེས་ལྔ། །འདི་དག་རྣམ་པ་ཀུན་ཏུ་མི་ཉམས་རྒྱུ། །
༈ བྱང་ཆུབ་སེམས་དཔའི་བསླབ་པའི་གནས་མཐའ་དག །ཚུལ་ཁྲིམས་གསུམ་
དུ་འདུས་པའི་དང་པོ་ནི། །ཉེས་སྤྱོད་ཆ་དང་བཅས་པ་རྣམ་ཀུན་ཏུ། །སྤོང་བའི་སེམས་པ་
རྒྱུན་ཆགས་མཚན་ཉིད་ཅན། །སྤྱད་པ་ཙམ་གྱིས་ཁ་ན་མ་མཐོ་བར། །འགྱུར་བ་སྲོག་གཅོད་
མ་བྱིན་ལེན་པ་སོགས། །སྒོ་གསུམ་རང་བཞིན་སྡིག་པ་མཐའ་དག་དང་། །བཅས་ལ་སྡིག་
པར་འགྱུར་བའི་ལྟུང་བ་རྣམས། །སྤང་བ་ལ་བསླབ་བཅས་རང་གཉིས་པོ་ཡང་། །ཐེག་པ་ཆེ་
ཆུང་འཇོག་ཚུལ་ཐ་དད་པས། །སྐབས་འདིར་བྱང་ཆུབ་སེམས་དཔའི་སྡེ་སྣོད་གཙོ། །འོན་
ཀྱང་དགེ་སློང་སོགས་ཀྱི་རྟེན་ཅན་གྱིས། །དགོས་པ་མེད་པར་འོག་མ་ཁྱད་མི་བསད། །
བཅས་ལ་ངོ་བོའི་ཆ་ནས་སྡིག་མེད་ན། །འཆའ་བ་དོན་མེད་སྙམས་ན་དོན་ཡོད་དེ། །ཞིང་
བསྲུང་འདོད་པས་རིབ་མ་བསྲུང་དགོས་ལྟར། ཁྲིམས་ལ་གུས་དང་སྲུང་བའི་ཐབས་སུ་
གསུངས། །དེ་ལྟར་མིན་ན་ལྟུང་མེད་གཟུགས་བརྙན་ཡང་། །མི་འཐད་པར་འགྱུར་བཅས་
པ་མི་འདྲ་བས། །དགྲ་བཅོམ་བྱང་སེམས་ཕལ་ཆེར་ལྟུང་ལྡན་འགྱུར། །གོང་དུ་མུ་བཞིར་
རྩིས་མོད་འདིར་མཁོ་བ། །བསྐལ་པ་དུ་མར་དགེ་སྤྱད་བྱང་སེམས་ཀྱིས། །ཉན་ཐོས་ས་རུ་
སེམས་བསྐྱེད་སྡིག་པ་ལྕི། །དེ་ཉིད་ཉན་ཐོས་ལུགས་ཀྱི་དགེ་ཆེན་ཡིན། །ཐབས་མཁས་བྱང་
སེམས་ལྡན་པས་འདོད་ཡོན་ལྔ། །སྤྱོད་པ་ཐེག་ཆེན་དགེ་ལ་འོག་མའི་སྡིག །གཞན་དོན་
སེམས་ཀྱིས་ཕམ་པ་བཞི་སྤྱད་དང་། །འགྲོ་ལ་རྗེས་ཆགས་བསམ་བཞིན་ཡང་སྲིད་ལེན། །
-190



སྡོམ་གསུམ་འཇམ་དབྱངས་བླ་མའི་དགོངས་རྒྱན།
རྒྱལ་སྲས་དགེ་བ་ཉན་ཐོས་ཉེས་པར་འགྱུར། །
༈ གཉིས་པ་བྱང་ཆུབ་སེམས་དཔས་བསྒྲུབ་བྱ་བ། ཁྱད་ཆོས་བཞི་ལྡན་ཕ་རོལ་
ཕྱིན་དྲུག་གིས། །བསྡུས་པ་དགེ་བའི་ཆོས་ཀུན་སྡུད་པའམ། །སྒྲུབ་པའི་སེམས་པ་མཚུངས་
ལྡན་དང་བཅས་པ། །སོ་སྐྱེ་ཉན་རང་དགེ་བའི་ཕ་རོལ་ཏུ། །ཕྱིན་པའི་དོན་ཅན་སྦྱིན་སོགས་
དྲུག་པོ་ནི། །སྦྱིན་པའི་སྦྱིན་སོགས་ཀུན་ལ་དྲུག་དྲུག་ལྡན། །རྒྱུ་དང་ངོ་བོ་ཁྱད་པར་གྱི་སྒོ་
ནས། །དང་པོ་གསུམ་ནི་ཚུལ་ཁྲིམས་བསླབ་པར་བསྡུས། །བསམ་གཏན་ཤེས་རབ་རང་
རང་བསླབ་པའི་རྐང་། །བརྩོན་འགྲུས་ཀུན་གྱི་གྲོགས་ཏེ་གསུམ་དུ་འདུ། །སྔ་མ་ལ་བརྟེན་
ཕྱི་མ་སྐྱེ་བ་དང་། །དམན་མཆོག་རགས་དང་ཕྲ་བའི་གོ་རིམ་འཇོག །ཚེ་འདིའི་ལན་དང་ཕྱི་
ཕྲ
མའི་རྣམ་སྨིན་ལ། །རེ་བ་མེད་པའི་སྦྱིན་པ་བདེ་འགྲོ་ལ། །སྨོན་པ་བྲལ་བའི་ཚུལ་ཁྲིམས་
འགྲོ་ཀུན་ལ། །ཞེ་འགྲས་སྤངས་པའི་བཟོད་པ་དགེ་བའི་ཆོས། །མྱུར་དུ་སྡུད་པའི་བརྩོན་
འགྲུས་བསབསམ་གཟུགས་ལས། །འདས་པའི་ཏིང་འཛིན་སྙིང་རྗེ་ཆེན་པོ་དང་། །ལྡན་པའི་
ཤེས་རབ་བརྟན་པ་རྣམས་ཀྱིས་བསྒྲུབ། །རྫོགས་པའི་བྱང་ཆུབ་ལ་དམིགས་རྒྱ་ཆེ་བ། །སོ་
སོའི་མི་མཐུན་ཕྱོགས་བྲལ་ཟང་ཟིང་མེད། །སྐལ་བཞིན་བྱང་ཆུབ་ལ་འགོད་དོན་ཆེ་བ། །
ཐབས་དང་བསྔོ་བས་ཟིན་པས་མི་ཟད་པ། །ཡོན་ཏན་ཁྱད་ཡིན་ལོངས་སྤྱོད་བདེ་བ་སོགས།།
གནས་སྐབས་སུ་འབྱུང་ཕར་ཕྱིན་དྲུག་པོ་ཡང་། །བསོད་ནམས་ཡེ་ཤེས་ཚོགས་ལས་གཞན་
མིན་པས། །མཐར་ཐུག་འབྲས་བུ་ཆོས་གཟུགས་དབྱེར་མེད་ཐོབ། །སོ་སོའི་ངོ་བོ་སེར་སྣ་
མེད་པ་སོགས། །མི་མཐུན་ཕྱོགས་བྲལ་འཁོར་གསུམ་མི་རྟོག་པའི། །ཤེས་རབ་གྲོགས་
ལྡན་གཞན་གྱི་འདོད་དོན་ཀུན། །རྫོགས་པའི་བྱེད་ལས་ཅན་དང་སེམས་ཅན་རྣམས། །བྱང་
ཆུབ་གསུམ་དུ་རྣམ་པར་སྨིན་ནུས་པའི། །ཡོན་ཏན་བཞི་ལྡན་སེར་སྣ་ཚུལ་འཆལ་སོགས། །
མི་མཐུན་ཕྱོགས་ཆགས་ཕྱི་བཤོལ་ཆོག་འཛིན་དང༌། །ལན་དང་རྣམ་སྨིན་བག་ལ་ཉལ་དང་སེ
-191



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པ་ནི། །གཡེང་བ་ལ་ཆགས་པ་སྟེ་བདུན་སྤོང་བའི། །ཆོས་དང་མི་འཇིགས་ཟང་ཟིང་སྦྱིན་
རྣམས། །གོམས་པའི་ཚོད་དང་རྟེན་དང་ས་མཚམས་ཀྱི། །རིམ་པས་སྤོང་བའི་རེ་བ་རྫོགས་
པར་གཏོང་། །སྤོང་སེམས་ཐོབ་པས་ཚུལ་ཁྲིམས་གསུམ་སྤྱད་ན། །སྡོམ་པར་འགྱུར་ཏེ་
བཤད་ན་འཆད་པར་འང་འགྱུར། །ཆོས་ཕྱིར་དཀའ་བ་དང་དུ་ལེན་པ་དང་། །གཞན་དོན་
ཁུར་བཟོད་ཟབ་མོས་མི་སྐྲག་པ། །གནོད་པར་བྱེད་ལ་རང་སེམས་མི་འཁྲུགས་ཤིང་། །
གནོད་ལན་མི་བྱེད་སླར་ཡང་ཕན་འདོགས་པ། །འཁོན་འཛིན་སྤང་སོགས་སྣ་ཚོགས་ཚུལ་
གྱིས་བསྒོམ། །བདུད་ཀྱིས་རྫི་བར་མི་ནུས་གོ་ཆ་དང་། །དགེ་ཚོགས་ལག་ལེན་ཐེབ་པའི་
སྦྱོར་བ་དང་། །གཞན་གྱི་དོན་ལ་སྤྲོ་བའི་བརྩོན་འགྲུས་རྣམས། །སྤྱོད་ཡུལ་སྒྲུབ་པ་ཕུན་
ཚོགས་གཉིས་ཀྱིས་བརྩམ། །གཉེན་པོར་བདེར་གནས་ཡོན་ཏན་མངོན་སྒྲུབ་པ། །སེམས་
ཅན་དོན་བྱེད་བསམ་གཏན་རྣམ་གསུམ་པོ། །རྣམ་གཡེང་རྒྱུར་བཅས་སྤངས་ནས་དབེན་
པར་ བསྟེན། །བསམ་ གཏན་ཉེར་བསྡོགས་ ལ་བརྟེན་ཁམས་གོང་མའི། །འཇུག་ངོགས་
གོམས་བྱེད་འཇིག་རྟེན་དང་ཐུན་མོང་། །བསམ་གཟུགས་ལས་འདས་ཞི་ལྷག་བསྐྱེད་པ་ནི།།
ཉན་ཐོས་དག་དང་ཐུན་མོང་སྔར་བཤད་ཟིན། །ཐུན་མོང་མིན་པ་ཚངས་པའི་གནས་བཞི་པོ།།
བྱམས་དང་སྙིང་རྗེར་བསྡུས་པ་ལེགས་གོམས་ནས། །བདག་གཞན་མཉམ་བརྗེའི་བྱང་ཆུབ་
སེམས་ཀྱིས་སྒྲུབ། །ཀུན་རྫོབ་དོན་དམ་སེམས་ཅན་ལ་དམིགས་པའི། །ཤེས་རབ་གསུམ་
མ་རྒྱུད་སྦྱངས་ནས། །བདེན་པ་གཉིས་ཀྱི་རྣམ་དབྱེ་ལེགས་ཤེས་པས། །ཤེས་
དང་ཤེས་བྱའི་སྤྲོས་པས་མི་བྱེད་པའི། །བདག་མེད་འོད་གསལ་ནམ་མཁའི་མཚན་ཉིད་
ཅན། །བསལ་བཞག་མེད་པར་སྐྱོངས་ཤིང་ཐུན་རྗེས་སུ། །དམིགས་པ་མེད་པའི་སྙིང་རྗེ་
བསྐྱེད་དེ་སྒྲུབ། །དྲུག་པོ་ཀུན་ཀྱང་སྦྱོར་བ་སེམས་བསྐྱེད་དང༌། །དངོས་གཞིར་འཁོར་གསུམ་
མི་རྟོག་ཤེས་རབ་དང་། །རྗེས་ནི་ཡོངས་སུ་བསྔོ་བས་ཟིན་པར་གཅེས། །གཞན་ཡང་རྒྱལ་ཡང་ཐོས་བསམ་
-192



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བའི་སྲས་ཀྱི་མི་བསླབ་པའི། །དངོས་དེ་གང་ཡང་ཡོད་པར་མིན་གསུངས་པས། །སྒྲ་ཚད་ལ་
སོགས་རིག་པའི་གནས་ཀུན་བསླབ། །གསུམ་པ་སེམས་ཅན་དོན་བྱེད་ཚུལ་ཁྲིམས་ནི། །
གཞན་རྒྱུད་སྨིན་བྱེད་ཐབས་མཁས་ཁྱད་པར་བ། །ཕན་པར་ལྷུར་ལེན་སེམས་པ་མཚུངས་
ལྡན་བཅས། །དབྱེ་ན་བཞི་སྟེ་དག་པའི་སྦྱིན་པ་ཡི། །གཡབ་མོས་ལེགས་བསྡུས་སྙན་སྨྲས་
མགུ་བྱས་ཏེ། །རིམ་གྱིས་བློ་དྲངས་སྣོད་དང་འཚམས་པར་བཤད། །བསྒྲུབ་སླའི་གཏམ་གྱིས་
བག་ཕབ་དོན་སྤྱོད་པ། །གཞན་དག་གཞུག་པའི་ཆེད་དུ་རང་ཉིད་ཀྱང་། །དེ་ལ་འཇུག་པས་
དོན་མཐུན་གྲོས་ཆེན་གདབ། །གཞན་ཡང་གདུལ་བྱ་དད་འདུན་མོས་པའི་རྒྱུར། །འགྱུར་
བའི་ཀུན་སྤྱོད་ཚུལ་འཆོས་སྤང་བར་སྤྱད། །བསླབ་པ་ཐམས་ཅད་མྱུར་དུ་འགྲུབ་པའི་རྒྱུ། །
སེམས་བསྲུང་བ་ལ་འབད་ཅིང་དེ་སྲུང་བར། །དྲན་དང་ཤེས་བཞིན་གྱིས་བསྐྱང་དེ་ཡི་རྒྱུ། །
ཕྱི་དང་ནང་གི་བཤེས་གཉེན་རྒྱུན་དུ་བསྟེན། །རྒྱས་པར་བསླབ་བཏུས་སྤྱོད་འཇུག་རིན་ཆེན་
ཕྲེང་། །མདོ་ཀུན་ལས་བཏུས་བྱང་ཆུབ་སེམས་དཔའི་ས། །སྡོམ་པ་ཉི་ཤུ་པ་སོགས་བསྟན་
བཅོས་དང་། །ཐེག་ཆེན་མདོ་སྡེ་འགའ་དང་དཔུང་བཟང་དང་། །རྣམ་སྣང་མངོན་བྱང་རྒྱུད་
ལས་འབྱུང་བཞིན་བསླབ། །
༈ བརྩོན་པ་ཐ་མས་དེ་ཙམ་མི་ལྕོགས་ན། །སྨྱོན་པ་མི་འདོར་ལོག་ལྟ་མི་བསྐྱེད་
ཅིང་། །ནག་པོའི་ཆོས་བཞི་སྤོང་བ་ཙམ་ལ་བསླབ། །ཤིན་ཏུ་ཐ་མས་སྨོན་སེམས་ལྡན་པའི་
ཁར། །དོན་མེད་སྡིག་པ་སྤངས་ཤིང་བསོད་ནམས་ཀྱང་། །ཅི་ནུས་བསགས་པ་རྒྱལ་པོར་
གདམས་པ་དང་། །ཐབས་ལ་མཁས་དང་ལག་བཟང་ཞུས་མདོ་ལས། །གསུངས་ཤིང་བསླབ་
བཏུས་སུ་ཡང་རང་སྟོབས་དང་། །སྦྱར་ཏེ་སྡོམ་པ་བླང་བཤད་ལེན་ཚིག་དང་། །འགྲོ་བ་ཀུན་
ལ་སྐྱེ་བའི་རིགས་པས་གྲུབ། །སྡོམ་པའི་ཚུལ་ཁྲིམས་བྱེ་བྲག་རྩ་ལྟུང་དང་། །ཉེས་བྱས་རྣམ་
གཞག་སྲོལ་གཉིས་ཐ་དད་པས། །དང་པོའི་རྩ་ལྟུང་དབང་པོའི་བྱེ་བྲག་གིས། །བཅུ་བཞིར་བྱ
-193



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
པ་དབྱེ་དང་བཞི་དང་གཅིག་ཏུ་འདུས། །དཀོན་མཆོག་དཀོར་འཕྲོག་དམ་ཆོས་སྤོང་བ་དང༌། །
དགེ་སྦྱོང་ཆད་པས་གཅོད་ཅིང་ཁྱིམ་པར་འབེབ། །མཚམས་མེད་བྱེད་དང་ལོག་ལྟ་འཛིན་པ་
ལྔ། །རྒྱལ་པོ་ལ་ངེས་དེ་ཡི་དང་པོ་བཞི། །གྲོང་དང་ལྗོངས་སོགས་འཇོམས་རྣམས་གཅིག་
བགྲང་པའི། །ལྔ་ནི་བློན་པོར་ངེས་པའི་རྩ་ལྟུང་ངོ༌། །བློ་སྦྱང་མ་བྱས་སྟོང་ཉིད་སྟོན་པ་དང་།།
རྫོགས་པའི་བྱང་ཆུབ་ཞུགས་པ་ལས་ལྡོག་དང་། །ཉན་ཐོས་རིགས་ཅན་སྨད་དེ་ཐེག་ཆེན་
སྦྱོར། །སློབ་པའི་ཐེག་པས་ཆགས་སོགས་མི་སྤོང་བར། །འཛིན་ཅིང་འཛིན་གཞུག་རྙེད་
བཀུར་སོགས་ཀྱི་རྒྱུས། །བདག་བསྟོད་གཞན་སྨོད་ཟབ་མོ་བཟོད་པར་རློམ། །དགེ་སྦྱོང་
ཆད་པས་གཅོད་དུ་གཞུག་པ་དང་། །དེ་ཡིས་དཀོན་མཆོག་དཀོར་བརྐུས་སུག་སྟེར་ལེན། །
དབང་པོ་ཆེར་སྟེར་གཉིས་ཀར་ལྟུང་བར་འགྱུར། །དགེ་སྦྱོང་ཆོས་ལྡན་ལ་གནོད་ཁྲིམས་
བཅས་ཏེ། །ཞི་གནས་ལ་སོགས་རྣལ་འབྱོར་འདོར་འཇུག་ཅིང༌། །སྤོང་བ་བསམ་གཏན་
ཡི་ལོངས་སྤྱོད་རྣམས། །ཕྲོག་ནས་ཀློག་པ་པར་སྦྱིན་སྦྱིན་འཇུག་རྣམས། །དང་པོའི་ལས་པར་
ངེས་པའི་རྩ་ལྟུང་བརྒྱད། །འདི་ལ་ལྔ་ཚན་གཉིས་དང་བརྒྱད་ཚན་གཅིག །བཅོ་བརྒྱད་
གསུངས་པ་རྟེན་གྱི་སྒོ་ནས་ཏེ། །མཚམས་མེད་ལྔར་དབྱེ་ཉི་ཤུ་རྩ་གཉིས་འགྱུར། །ངོ་བོ་བློན་
པོའི་རྩ་ལྟུང་དང་པོ་བཞི། །རྒྱལ་པོར་ངེས་པའི་ལྟུང་བ་དང་དོན་གཅིག །དེ་ཕྱིར་རྫས་སུ་
བཅུ་བཞིའོ་དེ་དག་ཀྱང་། །རྒྱལ་བློན་སོགས་ཀྱི་རྟེན་ཅན་བྱང་སེམས་ལ། །འབྱུང་བ་ཉེ་ཕྱིར་
དེ་དེའི་ལྟུང་བ་རུ། །འཇོག་མོད་གང་ཟག་གསུམ་པོ་སུས་སྤྱད་ཀྱང་། །ལྟུང་བར་འགྱུར་ཏེ་
ནམ་མཁའི་སྙིང་པོ་ཡི། །མདོ་སྡེའི་དགོངས་པའོ་བཞི་རུ་བསྟན་པ་ནི། །སྨོན་པའི་བྱང་སེམས་
ཡལ་བར་འདོར་བ་དང་། །ཆགས་དང་སེར་སྣས་སྦྱིན་པར་མི་བྱེད་དང༌། ཁྲོས་ཚེ་བསྒྲིམས་
ཏེ་དགའ་བར་བྱེད་གྱུར་ཀྱང་། །མི་བཟོད་པས་ནི་སླར་ཡང་བརྡེག་པ་དང་། །ཆོས་ལྟར་
བཅོས་པས་དགའ་བའི་ཉོན་མོངས་པར། །གནས་མཐུན་དམ་ཆོས་འདྲར་སྣང་སྟོན་པ་སྟེ། །
-194.



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ཐབས་ལ་མཁས་པའི་མདོ་སྡེའི་དགོངས་པའོ། །གཅིག་ཏུ་བསྡུ་བ་སྨོན་སེམས་མི་འདོར་བ།།
ཡིན་ཏེ་རྒྱལ་པོར་གདམས་པའི་མདོ་ལས་གསུངས། །སྨོན་སེམས་སྤོང་བ་གང་ཟག་གསུམ་
ཀ་ཡི། །རྩ་ལྟུང་ལྕི་བའང་སྡུད་པའི་ལུང་གིས་གྲུབ། །བླང་བའི་སྐལ་མེད་དགེ་རྩ་ཆད་པས་
ན། །རྩ་ལྟུང་ཞེས་བརྗོད་ཡན་ལག་ཉེས་བྱས་ནི། །གཞན་གྱི་སྡུག་བསྔལ་ཡིད་མི་བདེ་བ་
དག །ཞི་བར་ནུས་བཞིན་ཞི་བར་མི་བྱེད་དང་། །བདེ་དང་ཡིད་བདེ་ནུས་བཞིན་མི་བསྐྱེད་
པ། །དེ་གཉིས་ལུས་སེམས་རྟེན་གྱི་དབྱེ་བས་བཞི། །དེ་ཉིད་ད་ལྟ་བ་དང་མ་འོངས་པས། །
ཕྱེ་བས་བརྒྱད་དུ་འགྱུར་རོ་དེའི་ཆེད་དུ། །མི་བརྩོན་ཕན་པའི་རྒྱུ་རྐྱེན་མི་འཚོལ་དང་། །
གཉེན་པོར་མི་འབད་པ་སྟེ་རྗེས་སྒྲུབ་ཀྱི། །སྒོ་གསུམ་གྱིས་དབྱེ་ཉི་ཤུ་རྩ་བཞི་ནི། །བདེ་སྡུག་
ཡལ་བར་འདོར་བ་ཞེས་སུ་བཤད། །སྡུག་བསྔལ་དང་ནི་ཡིད་མི་བདེ་ཆེན་པོའི། །གཉེན་པོ་
ཆུང་ངུ་མི་བསྐྱེད་པ་གཉིས་ལ། །འདི་དང་ཕྱི་མའི་སྐྱེ་བས་ཕྱེ་བས་བཞི། །དེ་བཞིན་རང་
གཞན་རྒྱུད་ཀྱི་དབྱེ་བས་བཞི། །བདེ་བ་དང་ནི་ཡིད་བདེ་ཆེན་པོའི་ཕྱིར། །ཆུང་ངུ་ཉམས་
པར་མི་བྱེད་པ་གཉིས་ཀྱང་། །སྔར་ལྟར་ཕྱེ་བས་བརྒྱད་དེ་བཅུ་དྲུག་པོ། །སྒྲུབ་པ་ཡལ་བར་།
འདོར་བ་ཞེས་སུ་བཤད། །དེ་ལྟའི་བཞི་བཅུ་ཐམ་པ་རེ་རེ་ནས། །རེ་ཞིག་ཡལ་བར་འདོར་
དང་གཏན་དུ་ནི། །ཡལ་བར་འདོར་བས་དབྱེ་བས་བརྒྱད་ཅུ་འབྱུང་། །བསླབ་ཀུན་བཏུས་
པར་དངོས་སུ་དེ་ཙམ་དང་། །སོགས་ཀྱིས་བསྟན་པ་མདོ་སྡེ་སྣ་ཚོགས་ནས། །བཤད་པའི་
ཉེས་པ་སྲིད་དོ་ཅོག་ཀུན་ནོ། །དོན་མེད་རྒྱུག་མཆོང་རྐང་བརྐྱངས་རྩེད་མོ་སོགས། །དགག་
པའི་ཕྱོགས་དང་མིག་ཕབ་བལྟ་བ་སོགས། །བསྒྲུབ་བྱ་ལས་ཉམས་ཉེས་བྱས་ཉིད་དུ་འདུ། །
༈ བྱང་སའི་དགོངས་པ་སྡོམ་པ་ཉི་ཤུ་པར། །བཤད་པའི་ཕམ་འདྲ་ཡན་ལག་
ཉེས་བྱས་གཉིས། །རྙེད་དང་བཀུར་སྟིར་ཆགས་པས་ཀུན་བསླངས་ཏེ། །བདག་བསྟོད་གང་
ཟག་གཞན་ལ་སྨོད་པ་དང་། །བཀྲེན་པས་སྡུག་བསྔལ་མགོན་མེད་གྱུར་པ་ལ། །སེར་སྣ་
-195



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དྲག་པོས་ཆོས་ནོར་མི་སྟེར་དང་། །གཞན་གྱིས་བཤགས་ཀྱང་ཤད་སྦྱངས་མི་ཉན་པར། །
དབྱུག་པ་སོགས་ཀྱིས་བརྡེག་ཅིང་མཐོ་འཚམས་དང༌། །བྱང་ཆུབ་སེམས་དཔའི་སྡེ་སྣོད་སྤོང་
བྱེད་ཅིང་། །ཆོས་ལྟར་བཅོས་པར་མོས་ཤིང་སྟོན་པ་རྣམས། །རང་རང་ཡན་ལག་ལྟུང་བའི་
ངོ་བོ་སྟེ། །བཞི་ཀར་སྡོམ་ལྡན་ཤེས་པ་རྣལ་དུ་གནས། །ཀུན་དཀྲིས་ཆེན་པོས་བསླངས་
གསུམ་ཐུན་མོང་གི །ཡན་ལག་ཡིན་པས་དེ་ཚང་ཕམ་འདྲར་འགྱུར། །རྒྱུན་ཆད་མེད་པར་
སྤྱོད་དང་ངོ་ཚ་དང་། ཁྲེལ་མེད་པ་དང་ལས་དེས་མགུ་བྱེད་ཅིང་། །ཡོན་ཏན་དུ་བལྟ་ཀུན་
དཀྲིས་ཆེན་པོའོ། །དེ་ལས་ཉོན་མོངས་གཉིས་སམ་ཆིག་ལྡན་གྱིས། །འབྲིང་དང་ཆུང་ངུར་
དབྱེ་དང་ངོ་ཚ་བ། །སྐྱེས་པ་རིང་མྱུར་གྱིས་ཕྱེ་གཞན་ཡང་ནི། །ཉོན་མོངས་སྐྱེས་དང་དེ་ལ་
གཞོལ་ཞིང་འབབ། །དེ་ཡི་དབང་དུ་གྱུར་ཏམ་བབ་པ་ཡིས། །ཆུང་འབྲིང་ཆེན་པོར་དབྱེར་
ཡོད་ཕྱི་མ་གཙོ། །ཉེས་བྱས་བཞི་བཅུ་རྩ་དྲུག་གསུངས་པ་ལས། །དགེ་བ་ཆོས་སྡུད་དང་
འགལ་སུམ་ཅུ་བཞི། །དཀོན་མཆོག་མི་མཆོད་འདོད་སེམས་རྗེས་སུ་འཇུག །རྒན་པར་མི་
གུས་དྲིས་པར་ལེན་མི་འདེབས། །མགྲོན་པོས་མི་འགྲོ་ཁྲོས་ནས་ནོར་མི་ལེན། །ཆོས་མི་
དེ
སྟེར་རྣམས་སྦྱིན་དང་འགལ་བ་བདུན། ཁྲིམས་འཆལ་ཡལ་འདོར་དང་ཕྱིར་སློབ་མི་བྱེད། །
སེམས་ཅན་དོན་ལ་བྱ་བ་ཆུང་བ་དང་། །བརྩེར་བཅས་མི་དགེ་གནང་ཡང་མ་སྤྱད་དང༌། །
ལོག་འཚོ་བདག་གིར་བྱེད་དང་དགོད་ཅིང་རྩེ། །སྲེད་པས་འཁོར་བ་གཅིག་པུ་བསྒྲོད་སེམས་
དང༌། །གྲགས་ངན་མི་འཛེམས་ཉོན་མོངས་ཅན་མི་འཆོས། །དེ་རྣམས་ཚུལ་ཁྲིམས་དང་
འགལ་ཉེས་བྱས་དགུ། །གཤེ་ལ་ལན་མི་གཤེ་སོགས་དགེ་སྦྱོང་གི །ཆོས་བཞི་མི་སྒྲུབ་ཁྲོས་
པ་ཡལ་བར་འདོར། །ཆོས་བཞིན་བཤགས་པར་མི་ཉན་ཁྲོ་བ་ཡི། །རྗེས་སུ་འཇུག་རྣམས་
བཟོད་པ་དང་འགལ་བཞི། །བསྙེན་བཀུར་འདོད་ཕྱིར་འཁོར་སྡུད་ལེ་ལོ་སོགས། །མི་སེལ་
བ
འདུ་འཛིའི་གཏམ་གྱིས་དྲུག་ཆ་ཡོལ། །བརྩོན་འགྲུས་དང་འགལ་གསུམ་ཡིན་ཏིང་ངེ་འཛིན།།
-196



སྡོམ་གསུམ་འཇམ་དབྱངས་བླ་མའི་དགོངས་རྒྱན།
མི་འཆོལ་བསམ་གཏན་སྒྲིབ་པ་མི་སྤོང་དང་། །ཏིང་འཛིན་རོ་ལ་ཡོན་ཏན་བལྟ་བ་རྣམས། །
བསམ་གཏན་དང་འགལ་གསུམ་མོ་ཉན་ཐོས་ཀྱི། །ཐེག་པ་སྤོང་དང་ཐེག་ཆེན་སྡེ་སྣོད་ཀྱང༌།།
སྤངས་ནས་ཉན་ཐོས་སྡེ་སྣོད་ལ་བརྩོན་དང་། །དེ་བཞིན་ཕྱི་རོལ་བསྟན་བཅོས་བརྩོན་པ་
དང༌། །དེ་ལ་དགའ་དང་ཐེག་ཆེན་ཁྱད་ཆོས་ལ། །མི་མོས་ཁྲོ་བས་བདག་བསྟོད་གཞན་སྨོད་
དང་། །ང་རྒྱལ་སོགས་ཀྱིས་ཐོས་པའི་ཕྱིར་མི་འགྲོ། །ཆོས་སྨྲར་སྨོད་ཅིང་ཚིག་ལ་རྟོན་པ་
ཡིས། །མ་གུས་པ་རྣམས་ཤེས་རབ་དང་འགལ་བརྒྱད། །སེམས་ཅན་དོན་བྱེད་དང་འགལ་
བཅུ་གཉིས་ནི། །བསོད་ནམས་དང་ནི་དབྱེན་སྡུམ་ལ་སོགས་པ། །དགོས་པའི་གྲོགས་མི་
བྱེད་དང་ནད་པ་སྤོང་། །སྡུག་བསྔལ་མི་སེལ་བག་མེད་ཞུགས་མི་འཆོས། །བྱས་པ་མི་གཟོ་
གཞན་གྱི་མྱ་ངན་དག །མི་བསལ་བ་དང་འདོད་ལ་ནོར་མི་སྦྱིན། །འཁོར་ལ་ཕན་མི་འདོགས་
ཤིང་བློ་མི་བསྟུན། །ཡོན་ཏན་ཅན་ལ་བསྔགས་པ་མི་བརྗོད་དང་། །ལོགས་ཞུགས་ཚར་མི་
གཅོད་དང་རྫུ་འཕྲུལ་གྱིས། །གདུལ་འོས་མི་འདུལ་བ་སྟེ་རྐང་གྲངས་ཙམ། །མ་གུས་སྙོམ་
ལས་ཀྱིས་སྤྱད་ཉོན་མོངས་ཅན། །བརྗེད་པས་སྤྱད་སོགས་ཉོན་མོངས་ཅན་མིན་དང་། །
སེམས་འཁྲུགས་དགེ་འདུན་ཁྲིམས་བསྲུངས་ཉེས་མེད་དེ། །ཞིབ་པར་རྗེ་བཙུན་ཆེན་པོའི་
འགྲེལ་པར་ཤེས། །དབུ་སེམས་ལྟུང་བའི་རྣམ་གཞག་ཐ་དད་ཀྱང༌། །སྤྱོད་པ་ངོ་བོ་མཐུན་
ཕྱིར་མདོར་བསྡུ་ན། །མཐོང་ཆོས་ཚེ་འདིར་མྱོང་ལ་བདེ་བ་དང་། །ཕྱི་མ་ཕན་ཆད་མྱོང་འགྱུར་
ཕན་པ་སྟེ། །གཉིས་ཀར་འགྱུར་བ་སྤྱད་བྱ་མི་བདེ་དང་། །གནོད་པ་གཉིས་ཀའི་རྒྱུ་ནི་རྣམ་
པར་སྤང་། །རང་དང་གཞན་ལ་ཕན་པར་འགྱུར་མཐོང་ན། །ཚེ་འདིར་མི་བདེར་གྱུར་ཀྱང་
སྤྱད་བྱ་སྟེ། །ཚད་པའི་ནད་ལ་ཁ་བའི་སྨན་བསྟེན་མཚུངས། །ཚེ་འདིར་བདེ་ཡང་མི་ཕན
ཕན་རྒྱུ་
མི་སྤྱད། །ཟས་མཆོག་དུག་གིས་སྦག་པ་ཇི་བཞིན་ནོ། །དེ་ཕྱིར་སྙིང་རྗེ་ལྡན་པས་བྱ་བ་དང༌།།
བྱ་བ་མིན་པའི་ཆུ་རྣམས་ལེགས་ཤེས་ནས། །གོང་དུ་སྨོས་པའི་མུ་བཞིའི་ལྟུང་མེད་དང་། །
-197



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལྟུང་བའི་གཟུགས་བརྙན་དག་ནི་སྤྱད་པར་བྱ། །ལྟུང་བ་དང་ནི་ལྟུང་བ་མེད་པ་ཡི། །
གཟུགས་བརྙན་གཉིས་ནི་རྣམ་པ་ཀུན་ཏུ་སྤང་། །ཚུལ་ཁྲིམས་གསུམ་ལས་སྔ་མ་གཉིས་
འདོམ་ན། །དགེ་བ་ཆོས་བསྡུད་གཙོར་སྤྱད་དེ་དང་ནི། །སེམས་ཅན་དོན་བྱེད་སྤུངས་ན་ཕྱི་
མ་ཉིད། །གཙོར་བྱ་གཞན་དག་མཚམས་མེད་སོགས་ཞུགས་པ། །བཟློག་ཐབས་གཞན་
མེད་རང་ཉིད་བློས་བོར་ཏེ། །དེ་བསད་དགེར་འགྱུར་དེད་དཔོན་སྐྱེས་རབས་བཞིན། །
ཐབས་གཞན་ཡོད་བཞིན་བསད་ན་བག་ཡངས་ཀྱི། །ཉེས་པར་འགྱུར་བ་མི་དགེ་གཞན་
ལའང་བསྒྲེ། །ཉམས་ན་སངས་རྒྱས་སེམས་ཅན་རང་ཉིད་བསླུ། །རྒྱལ་སྲིད་ཤོར་ལྟར་མི་
འདོད་པ་ཀུན་འདུ། །དགེ་རྩ་གཅོད་ཅིང་དམྱལ་བ་ཆེན་པོར་འགྲོ། །མ་ཉམས་བསོད་ནམས་
རྒྱུན་ཆགས་འབྱུང་བ་དང་། །རྒྱལ་སྲས་སུ་འགྱུར་བྱང་ཆུབ་རིམ་གྱིས་ཐོབ། །
བཞི་པ་གལ་ཏེ་ཉམས་ན་ཕྱིར་བཅོས་ཚུལ། །དབུ་མའི་ལུགས་ལ་རྩ་ལྟུང་བྱུང་
གྱུར་ན། །རྨི་ལམ་དུ་ནི་ནམ་མཁའི་སྙིང་པོ་ཡི། །མདུན་དུ་བཤགས་པས་དག་པའི་ལྟས་
མཐོང་ན། །ལྟུང་བ་ལས་ལྡང་ཆོ་ག་བཞིན་དུ་ཤེས། །ལྟུང་བ་གཞན་རྣམས་ཉིན་མཚན་དུས་
དྲུག་ཏུ། །ཕུང་པོ་གསུམ་པ་གདོན་དང་བྱང་ཆུབ་སེམས། །བརྟན་པས་བཤགས་དང་སྟོབས་
བཞིའི་བཤགས་ཆོག་དང་། །དེ་བཞིན་གཤེགས་པའི་ཡིག་བརྒྱས་འདག་པར་གསུངས། །
སེམས་ཙམ་ལུགས་ལ་ཀུན་དཀྲིས་དྲག་པོ་ཡིས། །ཕམ་འདྲ་བཞི་སྤྱད་སྡོམ་པ་སླར་ཡང་
བླང༌། །ཟག་པ་འབྲིང་ནི་སྡོམ་ལྡན་གསུམ་གྱི་མདུན། །དངོས་པོ་བརྗོད་པས་བཤགས་ཤིང་
ཆུང་ངུ་ནི། །ཚུལ་དེས་སྡོམ་ལྡན་གཅིག་གི་དྲུང་དུ་བཤགས། །ཉེས་བྱས་ཉོན་མོངས་ཅན་
རྣམས་དེ་དང་མཚུངས། །ཉོན་མོངས་མེད་རྣམས་ཁྲེལ་ཡོད་ཡིད་ཀྱིས་བསྡམ། །ཕམ་འདྲ་
འབྲིང་པོ་མན་ལའང་རྟེན་མེད་ན། །བསྡམ་པས་རུང་བར་མངོན་པ་གོང་མར་གསུངས། །
༈ ཆོས་ཉིད་མངོན་སུམ་རྟོགས་པའི་ཡེ་ཤེས་གང་། །བྱང་འཕགས་མཉམ་གཞག་
-198



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ངོ་བོ་སངས་རྒྱས་ཀྱི། །མཉམ་རྗེས་རོ་གཅིག་དོན་དམ་སེམས་བསྐྱེད་ཀྱི། །མཚན་ཉིད་ཡིན་
ཏེ་ཐུན་མོང་གྲགས་ཚོད་དུ། །དོན་དམ་ཞེས་པ་སྒྲིབ་བྲལ་ཆོས་ཀྱི་དབྱིངས། །སེམས་བསྐྱེད་
དེ་ཉིད་མངོན་སུམ་དུ་མཐོང་བའི། །ཡེ་ཤེས་ལ་འཇོག་མདོ་སྡེ་རྒྱན་ལས་ཀྱང་། །དམ་པ་
གསུམ་གྱིས་ཟིན་པའི་སེམས་བསྐྱེད་གསུངས། །འདུས་པའི་རྒྱུད་དོན་འཕགས་པ་་འཕགས་པ་ཀླུ་སྒྲུབ་
ཀྱིས། །བདག་དང་ཕུང་སོགས་ཀྱིས་བསྡུས་གཟུང་ཡུལ་དང་། །རྣམ་རིག་ཡུལ་ཅན་འཛིན་
པས་མ་སྒྲིབ་པའི། །ཡེ་ཤེས་སྤྲོས་བྲལ་མཚན་ཉིད་ཅན་དུ་བཤད། །འདི་ཡི་བསྐྱེད་ཆོག་མདོ་
ལས་མ་གསུངས་ཤིང༌། །སྔགས་ལ་བརྡ་ཐབས་བྱིན་རླབས་ཚུལ་ཡོད་ཀྱང་། །སེམས་
བསྐྱེད་ཐ་སྙད་མཁས་པས་བསྒྲགས་པར་མེད། །ཚོགས་སྦྱོར་གྲངས་མེད་གཅིག་ཏུ་གོམས་
པའི་མཐར། །དོན་དམ་སེམས་བསྐྱེད་རྣམ་པར་མི་རྟོག་པའི། །ཡེ་ཤེས་ཀྱིས་བསྡུས་མཚན་
ཉིད་པ་སྐྱེ་ལ། །ཡུལ་ངེས་ལྔ་ལས་ཏིང་འཛིན་ཤེས་རབ་དག །མཚུངས་ལྡན་དང་བཅས་
དེར་སོང་སྡོམ་པའོ། །དམ་པའི་དོན་དུ་ངོ་བོ་ཉིད་མེད་གཞོལ། །ཀུན་རྫོབ་སྒྲུབ་པ་རྒྱ་ཆེན་
མདོ་སྡེའི་དོན། །ལྟ་སྤྱོད་མི་འགལ་ཐུན་ཚག་བསྡུས་མིན་པའི། །ཚུལ་དེ་རྒྱལ་བའི་སྲས་ཀྱིས་
ལམ་བཟང་ཡིན། །ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་
དབབ་པ་འཇམ་དབྱངས་བླ་མའི་དགོངས་རྒྱན་ལས་བྱང་ཆུབ་སེམས་དཔའི་སྡོམ་པའི་ལེའུ་
སྟེ་གསུམ་པའོ།། །།
༈ སྔགས་ཀྱི་སྡོམ་པར་སྐལ་དམན་རིམ་འཇུག་ཚུལ། །སྤྱོད་པ་སྔར་བཤད་
རྣམས་ཏེ་གསོ་སྦྱོང་ལ། །བསླབ་པ་ནས་བརྩམས་སེམས་བསྐྱེད་བར་གྱིས་སོ། །ལྟ་བ་རིམ་
ཅན་བྱེ་མདོ་རྣལ་འབྱོར་སྤྱོད། །དབུ་མ་རྣམས་ཏེ་ཐུན་མོང་ཐེག་པ་དང་། །བྱ་སྤྱོད་རྣལ་འབྱོར་
རྒྱུད་ཀྱི་རིམ་པ་ཀུན། །ཤེས་ནས་རྣལ་འབྱོར་ཆེན་པོ་ཉིད་ལ་འཇུག །སྐལ་ལྡན་གཅིག་ཅར་
ཉིད་དུ་འཇུག་པ་ལ། །ཐེག་ཆེན་ཐུན་མོང་མིན་པའི་སྐྱབས་འགྲོ་དང་། །འབྲེལ་བའི་སེམས་
-199



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བསྐྱེད་ཐོབ་ནས་དབང་ལ་འཇུག །དབང་ལས་ཐོབ་པའི་སྔགས་ཀྱི་སྡོམ་པ་གང་། །ཡིད་ནི་
མཚན་རྟོག་ལས་སྐྱོབ་ཐབས་ཁྱད་ཅན། །མི་མཐུན་ཕྱོགས་སྤོང་སེམས་པ་མཚུངས་ལྡན་
བཅས། །སྡོམ་པའི་མཚན་ཉིད་དབང་གི་དམ་ཚིག་དང་། །རིག་འཛིན་སྡོམ་པ་སྔགས་སྡོམ་
རྒྱུན་ལྡན་གྱི། །གང་ཟག་རྒྱུད་ཀྱི་སྔགས་ལམ་རྣམས་དོན་གཅིག །དབྱེ་བ་བརྗོད་བྱ་རྗོད་བྱེད་
ཆོ་གས་སོ། །དང་པོ་རྒྱུ་དང་ཐབས་དང་འབྲས་བུ་ཡི། །རྒྱུད་ཀྱི་སྡོམ་པ་གསུམ་འབྱུང་རིམ་པ་
བཞིན། །སོ་སྐྱེའི་རྒྱུད་ཀྱི་སྣང་བ་ཇི་སྙེད་པ། །གསལ་སྟོང་ཟུང་དུ་འཇུག་པའི་ངོ་བོར་སྡོམ། །
བླ་མེད་ལམ་ཞུགས་སློབ་པའི་གང་ཟག་གི །སྣང་བ་བསྐྱེད་རྫོགས་ལམ་གྱི་ངོ་བོར་སྡོམ། །
སངས་རྒྱས་རྒྱུད་ཀྱི་རང་སྣང་ཡེ་ཤེས་ལ། །ཤེས་བྱ་ཀུན་ཀྱང་བསམ་གྱིས་མི་ཁྱབ་པའི། །
གསང་གསུམ་ངོ་བོར་འཆར་བའི་སྡོམ་པའོ། །དེ་ལྟར་གསུམ་གྱི་དང་པོ་བཏགས་པ་བ། །
གཉིས་ནི་སྡོམ་པ་མཚན་ཉིད་པ་རུ་བཞེད། །རྒྱུ་ལ་གནས་པའི་རང་བཞིན་སྡོམ་པ་དེ། །
དབང་གི་སྐབས་སུ་མྱོང་བའི་ངོ་བོར་སྐྱེ། །ལྟ་བ་དང་ནི་ལམ་བཞི་བསྒོམ་པ་ལས། །ཟླ་བའི་
དཔེ་ཡིས་མཚོན་བྱེད་ཡེ་ཤེས་མཐོང་། །རྗོད་བྱེད་རྒྱུད་སྡེ་བཞི་ཡི་སྡོམ་པ་སྟེ། །བལྟ་དགོད་
ལག་བཅངས་འཁྱུད་བདེ་ལམ་བྱེད་ཀྱིས། །མཚན་རྟོག་ལས་སྐྱོབ་སྤོང་སེམས་མཚུངས་ལྡན་
བཅས། །ཆོ་ག་སྟ་གོན་རྒྱུན་བཤགས་ལས་ཐོབ་པ། །སོར་བྱང་སྡོམ་པའོ་གནས་གསུམ་བྱིན་
རླབས་དུས། །སྔགས་སྡོམ་རྡོ་རྗེ་གསུམ་གྱི་ས་བོན་ཐེབ། །སྡོམ་གཟུང་སྐབས་སུ་ཁས་བླངས་
སྒོ་ནས་ཐོབ། །ཟླ་བ་རྡོ་རྗེའི་སེམས་བསྐྱེད་ལ་སོགས་པ། །འཇུག་པ་ཕྱི་ནང་སློབ་མ་སློབ་
དཔོན་གྱིས། །བསྡུས་པའི་དབང་བཞིའི་ཆོ་ག་ལས་ཐོབ་པ། །བླ་མེད་ལུགས་སོ་རྒྱུད་སྡེ་འོག་
མ་གསུམ། ཁས་བླངས་ཆོ་ག་དངོས་བསྟན་ཙམ་གྱིས་སོ། །གང་དུ་བསྐུར་བའི་དཀྱིལ་འཁོར་
རྣམ་པ་ལྔ། །སྟོན་པ་རྡོ་རྗེ་འཆང་གིས་རྒྱུད་གསུངས་ཚེ། །འཁོར་རྣམས་གཞུག་ཅིང་དངང་
བསྐུར་རྣམ་འཕྲུལ་པ། །སྟོན་འཁོར་དབྱེར་མེད་ཡེ་ཤེས་དཀྱིལ་འཁོར་བརྗོད། །སར་གནས་
-200



སྡོམ་གསུམ་འཇམ་དབྱངས་བླ་མའི་དགོངས་རྒྱན།
འཕགས་པ་རྣམས་དང་སོ་སྐྱེ་ཡང་། །དག་པའི་བློ་ངོར་སངས་རྒྱས་བྱང་སེམས་སམ། །ཡེ་
ཤེས་མཁའ་འགྲོ་མས་སྤྲུལ་དེའི་དཀྱིལ་འཁོར། །ས་ར་ཧ་པ་སོགས་ཀྱིས་དབང་ཐོབ་བཞིན།།
ཏིང་འཛིན་བརྟན་པའི་འཕགས་དང་སོ་སྐྱེ་ཡིས། །ལུས་ངག་རྩོལ་མེད་བསམ་གཏན་འབའ་
ཞིག་གིས། །རྡུལ་ཚོན་དཀྱིལ་འཁོར་བལྟ་དང་བསྟན་ནུས་པར། །བསྐུར་བ་ཏིང་ངེ་འཛིན་
གྱི་དཀྱིལ་འཁོར་ཏེ། །དཔའ་བོ་རྡོ་རྗེས་འབྲོག་མི་ལ་ཇི་བཞིན། །སོ་སྐྱེའི་རྡོ་རྗེ་སློབ་དཔོན་
ཅི་རིགས་པས། །རྒྱུད་ནས་གསུངས་པའི་དབང་གི་མངོན་རྟོགས་ཀུན། །ཚང་བས་བསྐུར་བ་
རྡུལ་ཚོན་དཀྱིལ་འཁོར་རོ། །སྟ་གོན་དངོས་གཞི་གཉིས་ཀྱིས་བསྐུར་བ་ནི། །མི་གཡོ་བླ་མེད་
རྒྱུད་དང་དྲིལ་བུ་པས། །གསུངས་བཞིན་རས་བྲིས་དཀྱིལ་འཁོར་ཉིད་དུའོ། །ཕྱི་དཀྱིལ་
འཇུག་པ་སྔོན་སོང་སྐལ་ལྡན་ལ། །ནང་ལ་གཞོལ་བའི་ལུས་དཀྱིལ་ཀྱང་ཡོད་དོ། །མ་སྨིན་
སྨིན་བྱེད་རྒྱུ་ཡི་དབང་ལ་ནི། །རྡུལ་ཚོན་ངེས་པར་དགོས་ཤིང་སྐབས་གཞན་དུ། །རས་བྲིས་
ཀྱིས་རུང་བསྐུར་བའི་ཆོ་ག་ནི། །རྗེས་བཟུང་སཾ་པུ་ཊར་བཤད་བསྙེན་པ་ལ། །བུམ་པར་
བརྟེན་དང་མ་བརྟེན་གང་ཡིན་ཀྱང་། །དུས་གྲངས་མཚན་མར་རབ་འབྲིང་ཐ་མ་ཡི། །དབྱེ་
བས་དགུར་འགྱུར་གྲངས་བསྙེན་བརྟག་གཉིས་དང་། །སྡོམ་འབྱུང་དུ་གསལ་ས་ཡི་ཆོ་ག་ནི།།
བརྟགས་ནས་བློས་བཟུང་བདག་པོ་ལས་བསླངས་ཏེ། །སྐྱོན་དང་བགེགས་སྦྱངས་བཟུང་བ་
སྲུང་ཆོག་བཅས། །སྤྱི་རྒྱུད་གུར་སོགས་ཀུན་ལས་ཐོར་བུར་བསྟན། །ས་ལྷ་ལྷ་དང་བུམ་པ་
སློབ་མ་རྣམས། །ལྷག་གནས་བྱ་བ་ཁ་སྦྱོར་སོགས་ནས་གསུངས། །ཐིག་གེས་བྲི་བར་ཆ་ཕྲན་
རེ་བཞི་དང་། །གོ་དྲུག་པ་སྟེ་གཉིས་འབྱུང་སྔ་མ་ནི། །ཤྲདྷཱས་གཞུང་མཛད་ལོ་ཆེན་བརྒྱུད་
པའི་སྲོལ། །རྗེ་བཙུན་གོང་མའི་ཕྱག་བཞེས་འདི་ཉིད་དོ། །ཕྱི་མ་ཨ་བྷཱ་ཡས་བཀྲལ་གཞན་
ལུགས་གཙོ། །ཚོན་གྱིས་བྲི་བར་མཚན་མ་དགོད་ཚུལ་གྱི། །དབྱེ་བས་བཞིར་འགྱུར་བུམ་པ་
དབུལ་བ་དང་། །བཅས་པའི་རྒྱན་དགྲམ་དཀྱིལ་འཁོར་སྒྲུབ་པ་ལ། །བདག་མདུན་སོ་སོ་བ་
-201



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དང་དབྱེར་མེད་གཉིས། །མཆོད་པ་དབྱེ་བ་མང་ཡང་བླ་མེད་སྐབས། །ཕྱི་ནང་གསང་བ་དེ་
ཁོ་ན་ཉིད་བཞིར། །འདུས་སོ་སློབ་དཔོན་འཇུག་ཅིང་དབང་བླང་བ། །སཾ་པུ་ཊར་བཤད་
ཀུན་གྱི་སྲོལ་དུ་སྣང་། །སློབ་མ་གཞུག་པ་སྤྲོས་པའི་བྱེ་བྲག་གིས། །རྒྱས་བསྡུས་འབྱུང་མོད་
ཆོ་གའི་གཙོ་བོ་མཐུན། །དངོས་གཞི་ཡེ་ཤེས་ཐིག་ལེའི་ལུང་བཞིན་དུ། །བྱ་བའི་རྒྱུད་ལ་ཆུ་
དང་ཅོད་པན་དབང་། །སྤྱོད་རྒྱུད་དེ་སྟེང་རྡོ་རྗེ་དྲིལ་བུ་དང༌། །མིང་གི་དབང་བསྐུར་རྣལ་
འབྱོར་རྒྱུད་ལ་ནི། །ཕྱིར་མི་ལྡོག་པའི་དབང་བསྣན་བླ་མེད་ལ། །གོང་མ་གསུམ་གྱི་དབང
གི་དངོས་གཞི་རྫོགས། །འདི་ལ་བཅུ་བཞིར་དབྱེ་དང་བཅུ་གཅིག་ཏུ། །བསྡུ་བ་དེ་ཡང་རྣམ་
པ་བཞིར་འདུས་སོ། །དང་པོ་བཤད་རྒྱུད་རྡོ་རྗེ་ཕྲེང་བ་དང་། །ཕྱག་ཆེན་ཐིག་ལེ་སངས་རྒྱས་
ཐོད་པའི་རྒྱུད། །དྲིལ་བུའི་གཞུང་ལས་འབྱུང་ཞིང་ངོས་འཛིན་ནི། །མེ་ཏོག་ཕྲེང་བ་ཆུ་དང་
ཅོད་པན་དང༌། །རྡོ་རྗེ་དྲིལ་བུ་མིང་དང་བརྟུལ་ཞུགས་དང་། །རྡོ་རྗེ་སློབ་དཔོན་དབང་དང་
མཐའ་རྟེན་གསུམ། །དེ་རྣམས་བུམ་པའི་དབང་སྟེ་བཅུ་གཅིག་སྟེང་། །གསང་དང་ཤེས་རབ་
བཞི་པས་བཅུ་བཞིར་འགྱུར། །དབུགས་དབྱུང་གཟེངས་བསྟོད་གཅིག་ཏུ་བྱས་པའོ། །ཡང་
ན་ལུང་བསྟན་དབུགས་དབྱུང་གཟེངས་བསྟོད་གསུམ། །སོ་སོར་དབྱེ་ཞིང་རྗེས་གནང་སློབ་
དཔོན་གྱི། ཁོངས་སུ་བསྡུས་པས་བཅུ་བཞིའམ་བརྟུལ་ཞུགས་ལ། །ཐུན་མོང་ཐུན་མོང་མིན་
པ་གཉིས་ཡོད་ན། །སློབ་དཔོན་རྗེས་གནང་བཅས་པ་དབང་སྤྱི་ཡི། ཁྱབ་བྱེད་དུ་བཏང་བཅུ་
བཞི་ཉིད་དུ་འགྱུར། །དེ་གཉིས་སོ་སོར་བགྲང་སྟེ་ལུང་བསྟན་སོགས། །གསུམ་པོ་གཅིག་ཏུ་
བྱ་བའི་ཚུལ་ཡང་ཡོད། །གོང་མ་སྡོམ་འབྱུང་ནས་བཤད་གཞན་གསུམ་ནི། །གྲུབ་པ་བརྒྱུད་
པའི་གཟུང་གི་རྣམ་གཞག་གོ །བཅུ་གཅིག་བསྡུ་བ་རྡོ་རྗེ་གུར་ལྟར་ན། །བུམ་དབང་བརྒྱད་
དབྱེ་གོང་མ་གསུམ་དང་བཅས། །དུས་འཁོར་ལྟར་ན་བྱིས་པ་འཇུག་པའི་དབང་། །བདུན་
དང་གོང་མ་བཞི་སྟེ་བཅུ་གཅིག་གོ །བཞི་རུ་བསྡུ་བ་བརྟག་གཉིས་ལ་སོགས་ནས། །དགོད་
-202



སྡོམ་གསུམ་འཇམ་དབྱངས་བླ་མའི་དགོངས་རྒྱན།
སོགས་ཆགས་བཞི་དག་པའི་རིམ་པས་གསུངས། །མདོར་ན་དབྱེ་བ་ཐམས་ཅད་བུམ་དབང་
ལས། །འབྱེད་ཕྱིར་བཞི་རུ་འདུ་སྟེ་རྒྱུ་མཚན་ཡང་། །སྦྱང་བྱ་དྲི་མ་བཞི་དང་བསྒོམ་བྱའི་ལམ།།
བཞི་དང་འབྲས་བུ་སྐུ་བཞི་ཡིན་པ་སོགས། །ཞིབ་པར་རྣལ་འབྱོར་དབང་ཕྱུག་མན་ངག་
ལས། །ཤེས་ཤིང་གྲུབ་དབང་ཐམས་ཅད་དགོངས་པ་མཐུན། །མཇུག་ཆོག་མཆོད་ནས་
གཤེགས་གསོལ་ལ་སོགས་སོ། །བསྐུར་བའི་དགོས་པ་གང་ཟག་དབང་པོ་རབ། །དབང་
རྗེས་གྲོལ་བ་ཨིནྡྲ་བྷུ་ཏི་བཞིན། །འབྲིང་རྣམས་དབང་ལ་གོམས་ན་སྐྱེ་བདུན་དང་། །བཅུ་
དྲུག་ན་འགྲུབ་ཐ་མ་ལམ་བསྒོམས་པའི། །སྣོད་རུང་དུ་བྱེད་ལམ་གྱི་རྩ་བར་གྲུབ། །དཀྱིལ་
འཁོར་མཐོང་བས་སྡིག་ཀུན་བྱང་བ་དང་། །དངོས་གྲུབ་གང་འདོད་འབྱུང་བ་ཕན་ཡོན་ནོ། །
གལ་ཏེ་མ་ཐོབ་རྒྱུད་དང་མན་ངག་དག །ཉན་བཤད་སྒོམ་པར་མི་དབང་སྔགས་སྤྱོད་ན། །
ཐུན་མོང་དངོས་གྲུབ་ཐོབ་ཀྱང་དམྱལ་བར་སྐྱེ། །སློབ་དཔོན་མཚན་ཉིད་གསུངས་ཚད་
སྐྱེ
མདོར་བསྡུ་ན། །བླ་མ་བརྒྱུད་པ་དང་ལྡན་རྒྱུད་དོན་རིག །དམ་ཚིག་མཆོག་སྲུང་མན་ངག་དུ་
མས་བརྒྱན། །སྙིང་རྗེས་རྒྱུད་བརླན་བསྟན་བཅོས་དུ་མ་ཤེས། །ཞེས་གསུངས་ཕྱི་དང་གསང་
བ་ཉེར་མཁོ་ཡི། །དེ་ཉིད་བཅུ་རིག་རྟེན་ཡང་དགེ་སློང་མཆོག །དགེ་ཚུལ་འབྲིང་ཡིན་སར་
གནས་མ་གཏོགས་པའི། ཁྱིམ་པ་ཐ་མར་གསུངས་སོ་སློབ་མ་ཡང་། །མཚན་ཉིད་ཅི་རིགས་
པ་ཚང་ཁྱད་པར་དུ། །བླ་མེད་བྱང་ཆུབ་བསྒྲུབ་ལ་ཆེས་རིངས་པས། །དམ་ཚིག་དོན་དུ་གཉེར་
གཙོ་བསྐུར་བའི་དུས། །བསྐུར་བའི་གནས་རྣམས་རྒྱུད་ནས་གསུངས་བཞིན་བརྟག །དབང་
བཞི་རིམ་པར་སྤྱི་བོ་ལྕེ་དང་ནི། །དབང་གི་གནས་དང་རླུང་སེམས་ལ་གཏོར་ཞིང་། །བླུགས་
པའི་ངེས་ཚིག་ས་བོན་ཆུ་ལུད་ཀྱིས། །བྲན་པའི་དཔེས་བསྟན་སྐུ་བཞིའི་མྱུ་གུ་བསྐྱེད། །
གཞན་ཡང་དྲི་མ་འཁྲུད་དང་ལམ་ལ་དབང་། །དངོས་གྲུབ་སྐལ་སྟེར་མཆོག་གི་གོ་འཕང་ལ།།
འཇོག་ཕྱིར་དབང་ཞེས་བརྗོད་པ་སྒྲ་དོན་ནོ། །གནས་སྐབས་རགས་པ་རྒྱུ་ལམ་འབྲས་མ
-203



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གསུམ་གྱིས། །འབྱེད་ཀྱང་གང་ཟག་ལ་ལྟོས་དུ་མར་འགྱུར། །དབང་ཆོག་དེ་ལས་སྔགས་
སྡོམ་ཐོབ་པའི་དུས། །རིགས་ལྔའི་སྡོམ་གཟུང་བརྗོད་པ་ཐ་མའི་རྗེས། །སྐྱེ་བར་འདོད་ཀྱང་
ཁས་བླངས་ཀྱི་སྒོ་ནས། །ཐོབ་པ་ཙམ་སྟེ་ཆོ་གས་བསྐྱེད་པ་མིན། །འདོད་ན་དངོས་གཞིའི་ཆོ་
ག་དོན་མེད་འགྱུར། ཁ་ཅིག་དམ་ཚིག་གསུམ་སྦྱིན་གནས་སྐབས་སུ། །ཐོབ་པས་བུམ་དབང་
ཉིད་ཀྱིས་རྫོགས་པར་འདོད། །རབ་དབྱེར་བླ་མ་བཙལ་ལ་དབང་བཞི་བླངས། །དེ་ཡིས་
སྡོམ་པ་གསུམ་ལྡན་འགྱུར་རོ་ཞེས། །རྒྱལ་བ་ཀུན་གྱི་བགྲོད་གཅིག་བླ་མེད་ཀྱི། །དབང་དུ་
མཛད་ནས་གསུངས་པ་འགོག་གམ་ཅི། །གལ་ཏེ་འདོད་ན་རྣལ་འབྱོར་རྒྱུད་དང་ནི། །རྣལ་
འབྱོར་ཆེན་པོའི་སྡོམ་པ་ཁྱད་མེད་འགྱུར། །ཡེ་ཤེས་ཞབས་ལུགས་ལ་སོགས་འགའ་ཞིག་ཏུ།
དམ་ཚིག་གསུམ་པོ་སློབ་མའི་དབང་གི་སྐབས། །འབྱུང་བས་དུས་དེར་རྫོགས་པར་སྨྲ་ནུས་
སམ། །སངས་རྒྱས་ཀུན་གྱི་སྡོམ་པ་ཨེ་ཝཾ་གྱི། །རྣམ་པ་བདེ་བ་ཆེན་པོ་གསུམ་པ་ཡི། །དབང་
ལས་ཐོབ་པ་རྒྱུད་ནས་བསྟན་པ་དང༌། །དམ་ཚིག་ཉི་ཤུ་མན་ངག་གནད་དྲུག་སོགས་ །
གསུང་ངག་རྣམ་གཞག་མཐའ་དག་བློས་འདོར་རམ། །འདི་ཉིད་ལུང་དང་རིགས་པས་དགག་
པ་དང་། །རང་ལུགས་སྒྲུབ་པ་ཀུན་མཁྱེན་ཆོས་ཀྱི་རྗེའི། །གསུང་རབ་བདུད་རྩི་ཉིང་ཁུ་རྩ་
འགྲེལ་ལ། །བལྟས་པས་སྙིང་ལ་ཟབ་དོན་རི་མོ་འཆར། །
༈ མདོར་ན་རྒྱུད་སྡེ་བཞི་པོ་རང་རང་གི །དབང་གི་དངོས་གཞི་རྡོ་རྗེ་སློབ་
དཔོན་དུ། །སྒྲུབ་པའི་དབང་ཡིན་སྤྱི་རྒྱུད་ལུང་གིས་གྲུབ། །དེ་ཕྱིར་སོ་སོའི་སློབ་དངོ་ན་
དབང་གི་སྐབས། །རྒྱུད་བཞི་རང་སྐལ་དམ་ཚིག་སྡོམ་པ་ཐོབ། །
༈ བླ་མེད་སྐབས་སུ་དམ་ཚིག་གསུམ་སྦྱིན་པར། །སློབ་དཔོན་དབང་ཞེས་གསུང་
པ་ཡོ་ག་དང་། །སྒོ་བསྟུན་ཙམ་ཡིན་དེ་ཉིད་བུམ་དབང་དུ། །བཞག་སྟེ་གོང་མ་གསུམ་དང་
བཅས་པ་ནི། །དངོས་གཞི་སློབ་དཔོན་དབང་དུ་གུར་ལས་བཤད། །
-204



སྡོམ་གསུམ་འཇམ་དབྱངས་བླ་མའི་དགོངས་རྒྱན།
༈ གོང་མ་དབང་གི་དངོས་གཞི་མི་འདོད་ན། །རྫོགས་རིམ་དང་ནི་སྐུ་བཞིའི་ཕྱི་མ་
གསུམ། །ལམ་དང་འབྲས་བུའི་དངོས་གཞི་མིན་པར་འགྱུར། །ཅིས་ཀྱང་འདོད་ན་བསྐྱེད་
རྫོགས་རྣམ་པ་གཉིས། །རྟེན་དང་བརྟེན་པར་གསུངས་པ་གང་གིས་སྒྲུབ། །
༈ བུམ་དབང་སྐབས་ཐོབ་བསྐྱེད་རིམ་སྡོམ་པ་ནི། །ཐ་མལ་རྣམ་རྟོག་སྤོང་བའི་
སེམས་པ་དང་། །མཚུངས་ལྡན་དུ་གྱུར་གཙོ་སེམས་རྣམ་རིག་གི །ངོ་བོར་སྐྱེ་ཞིང་གོང་མ་
གསུམ་གྱི་སྐབས། །ཐོབ་པའི་རྫོགས་རིམ་སྡོམ་པའང་དེ་བཞིན་དུ། །གྱ་ནོམ་ལྷར་ཞེན་རྟོག་
པ་སྤོང་སེམས་ཀྱི། །སེམས་བྱུང་གཙོ་སེམས་བཅས་པའི་ངོ་བོར་སྐྱེ། །འདི་ཡི་སྤོང་སེམས་
ཐོབ་པ་ཉན་ཐོས་ལྟར། །སྤོང་བར་ཁས་བླང་སེམས་པ་མངོན་གྱུར་ཙམ། །མིན་པར་ཉམས་
མྱོང་ཁྱད་པར་ཅན་སྐྱེས་པས། །དོན་གྱིས་ཐོབ་པ་གང་ཟག་ཕལ་ཆེ་ལ། །འབྱུང་མོད་དཔོན་
སློབ་ཆོ་ག་ཚད་ལྡན་གཙོ། །འབྲས་བུ་སངས་རྒྱས་ཡེ་ཤེས་ངོ་བོ་རུ། །སྐྱེ་བའང་ཡོད་དེ་ཨིན་
བྷཱུ་ཏི་བཞིན། །སྤྲུལ་པའི་དཀྱིལ་འཁོར་ཉིད་དུ་དབང་ཐོབ་པ། །ངེས་པར་མཚོན་བྱ་དོན་གྱི
ཡེ་ཤེས་སུ། །སྐྱེ་བ་རྗེ་བཙུན་རྣལ་འབྱོར་དབང་ཕྱུག་བཞིན། །གྲུབ་པས་བསྐུར་དང་སློབ་མ་
དག་པ་ལ། །མཚོན་བྱེད་དཔེ་ཡི་ཡེ་ཤེས་ཉིད་དུ་སྐྱེ། །དོན་གྱི་ཡེ་ཤེས་སྐྱེ་བའི་སྐབས་ཀྱང་
སྲིད། །བསོད་ནམས་བསགས་དང་ལས་འཕྲོ་སད་པ་དང་། །རྩ་ཁམས་བཟང་བའི་སློབ་
མར་རྗེས་ཀྱི་བློས། །གསལ་བར་ངོ་ཤེས་ཡེ་ཤེས་ཉིད་དུ་སྐྱེ། །སྐུ་བཞིའི་ས་བོན་ཐེབ་པའང་
འདི་ནས་འཇོག །
ཐོབ་པ་ཇི་བཞིན་བསྲུངས་ན་དངོས་གྲུབ་དང༌། །མ་བསྲུངས་མནར་མེད་ལ་
སོགས་སྐྱེ་འགྱུར་བར། །དྲན་པས་རིགས་གཟུགས་སྙེམས་བཅས་ལྟུང་བ་ལ། །ཇི་མི་སྙམ་
པའི་ང་རྒྱལ་ངེས་བཅོམ་སྟེ། །བག་ཡོད་དྲན་ཤེས་མ་འཁྲུལ་བ་ཡིས་བསྐྱང་། །བྱ་རྒྱུད་དམ་
ཚིག་གསང་བ་སྤྱི་རྒྱུད་ལས། །ཐེག་པ་ཆེན་པོའི་དཀོན་མཆོག་རྣམ་གསུམ་པོ། །ནམ་ཡང་མི་
-205



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བཏང་སྐྱབས་འགྲོའི་བསླབ་བྱ་བཟུང་། །བྱང་སེམས་རྣམས་དང་དེ་ཡི་སྡེ་སྣོད་དུ། །བཤད་
པའི་བསླབ་བྱ་རྣམས་ཀྱང་གུས་པས་སྒྲུབ། །རིགས་སྔགས་གསང་སྔགས་ཀྱིས་བསྡུས་ལྷ་
ཚོགས་ལ། །བཟང་ངན་འཛིན་སྤང་སྤྱི་ཡི་དམ་ཚིག་གོ །རང་འདོད་ལྷ་ལ་ལྷག་པར་གུས་བྱ་
ཞིང་། །མ་གྲུབ་བཅིངས་སོགས་སྤོག་ཆོག་ཀྱང་མི་བྱ། །བྱ་རྒྱུད་སྒོར་ཞུགས་དམ་ཚིག་ཅན་
དང་ནི། །བསྟན་ལ་ཞུགས་ཤིང་སྒྲུབ་པའི་མཛའ་བོ་དང་། །དབང་རྒྱུད་མན་ངག་སྟེར་བའི་
བླ་མ་ལ། །རབ་ཏུ་གུས་པར་བྱ་ཡི་བརྙས་པ་དང་། །སྨད་དང་མཐོ་འཚམས་གནོད་པར་
འགྱུར་མི་བྱ། །གནོད་གནས་ལ་སོགས་ཐུན་མོང་སྒྲུབ་པའི་ལྷ། །མ་གྲུབ་སྡང་དང་ཁྲོ་བ་མི་
བྱའོ། །ཚེས་བརྒྱད་ལ་སོགས་དུས་མཚམས་བཟང་པོ་ལ། །རང་འདོད་ལྷ་དང་དཀོན་མཆོག་
གསུམ་པོ་མཆོད། །དབང་ཕྱུག་ཁྱབ་འཇུག་ལ་སོགས་ཕྱི་རོལ་པའི། །གཞུང་ལྟར་མི་མཆོད་
རྣལ་འབྱོར་ཉམས་མི་ལེན། །གློ་བུར་འོངས་པའི་མགྲོན་ལ་ཟས་དང་ནི། །གནས་མལ་
སོགས་ཀྱི་མཆོད་པ་ཅི་འགྲུབ་བྱ། །སྲོག་ཆགས་ཕྲ་མོ་རྣམས་ལ་བྱམས་པའི་སེམས། །བརྟན་
པར་བཞག་ཅིང་གནོད་པའི་ལས་མི་བྱ། །ཐེག་པ་ཆེ་ལ་དགའ་བས་བསོད་ནམས་ དག
འཕེལ་ཕྱིར་བཟླས་བརྗོད་སྦྱིན་སྲེག་མཆོད་པ་དང་། །སྡོམ་པ་བཟུང་བ་སོགས་ལ་ནན་ཏན་
བསྐྱེད། །བཟླས་བརྗོད་བྱེད་ལ་བརྩོན་པ་དེའི་ཀུན་སྤྱོད། །ལེགས་གྲུབ་སོགས་ཀྱི་རྒྱུད་ནས
འབྱུང་བཞིན་སྤྱད། །དམ་ཚིག་གསུམ་བཀོད་ལ་སོགས་སོ་སོ་ཡི། །རྒྱུད་ནས་བསྟན་པའི་དམ་
ཚིག་རྣམས་ཀྱང་སྲུང་། །དབང་བསྐུར་མ་ཐོབ་ཐོབ་ཀྱང་ཉམས་པ་ལ། །སྔགས་དང་ཕྱག་རྒྱ་
མི་སྦྱིན་སྦ་བ་རྣམས། །དབང་ལས་ཐོབ་པའི་དམ་ཚིག་བཅུ་གསུམ་མོ། །འདི་ཡི་སྒྲུབ་ཕྱོགས་
་འདས་དགག་ཕྱོགས་སུ། །སྤྱད་པས་རྩ་ལྟུང་ཉིད་དུ་འགྱུར་བར་བཤད། །སྤྱོད་རྒྱུད་དམ་
ཚིག་རྣམ་སྣང་མངོན་བྱང་ལས། །ཐུན་མོང་བསླབ་བྱ་མི་དགེ་བཅུ་སྤོང་ཞིང་། །བྱང་ཆུབ་
སེམས་དཔའི་སྡོམ་པ་འཛིན་པ་རྣམས། །ཡིན་ཞིང་ཐུན་མོང་མིན་པའི་དམ་ཚིག་ནི། །དམ་ལས་
-206



སྡོམ་གསུམ་འཇམ་དབྱངས་བླ་མའི་དགོངས་རྒྱན།
༔པའི་ཆོས་དང་སྨོན་འཇུག་བྱང་ཆུབ་སེམས། །སྲོག་གི་ཕྱིར་ཡང་མི་བཏང་སེར་སྣ་དང༌། །
སེམས་ཅན་གནོད་པ་མི་བྱ་བཞི་པོ་ལས། །ལྡོག་པ་རྩ་ལྟུང་ཡིན་གསུངས་ཡོ་ག་ལ། ཁས་
བླངས་དང་ནི་ཆོ་གས་ཐོབ་པ་གཉིས། །དང་པོ་བཤད་རྒྱུད་རྡོ་རྗེ་རྩེ་མོ་ནས། །རིགས་ལྔ་སོ་
སོ་དང་ནི་སྤྱིའི་དམ་ཚིག །དེ་དག་མདོར་བསྡུས་བསྒྲགས་པའི་ཚུལ་གསུམ་གསུངས། །སོ་
སོའི་དམ་ཚིག་དེ་བཞིན་གཤེགས་རིགས་ལ། །བླ་ན་མེད་པའི་དཀོན་མཆོག་རྣམ་པ་གསུམ།།
སྐྱབས་སུ་བཟུང་དང་རྡོ་རྗེའི་རིགས་མཆོག་ལ། །རྡོ་རྗེ་དྲིལ་བུ་ཕྱག་རྒྱ་ཆེན་པོ་སྟེ། །སྐུ་
གསུང་ཐུགས་ཀྱིས་བསྡུས་པ་སློབ་དཔོན་བཅས། །བཟུང་བ་ཡིན་ནོ་རིན་ཆེན་རིགས་ལ་ནི།།
ཟང་ཟིང་མི་འཇིགས་ཆོས་དང་བྱམས་པ་སྟེ། །སྦྱིན་པ་རྣམ་བཞི་དུས་དྲུག་དངོས་དང་ནི། །
འདུན་པས་བཏང་ངོ་པདྨའི་རིགས་དག་པར། །ཕྱི་དང་གསང་བའི་རྒྱུད་དང་ཐེག་གསུམ་
གྱིས། །བསྡུས་པའི་ཆོས་འཛིན་ལས་ཀྱི་རིགས་ཆེན་པོར། །སྡོམ་པ་ཐམས་ཅད་འཛིན་དང་
མཆོད་པ་ལ། །བརྩོན་པ་རྣམས་སོ་རིགས་ལྔ་སྤྱིའི་དམ་ཚིག །ཚུལ་ཁྲིམས་གསུམ་པོ་སྤྱི་རུ་
བཤད་པ་ནི། །ནམ་སྙིང་མདོར་བཤད་བྱང་ཆུབ་སེམས་དཔའ་ཡི། །ཕམ་པ་བཅུ་བཞིའོ་སོ་
སོར་བཤད་པ་ནི། །རྩ་བཞི་ཆང་དང་བཅས་པ་གཞན་དོན་དུ། །འགྱུར་ན་མ་གཏོགས་སྤོང་
བ་ཉེས་སྤྱོད་སྡོམ། །སྐྱེས་བུ་དམ་པ་དང་ནི་རྣལ་འབྱོར་པར། །བསྟེན་ནས་དགེ་བཅུའི་ཆོས་
ཀུན་སྡུད་ཅིང་སྤྱོད། །ཐེག་པ་དམན་ལ་འདོད་པ་མི་བྱ་སོགས། །ལྡོག་ཕྱོགས་བཞི་བྲལ་
སེམས་ཅན་དོན་བྱེད་དོ། །བསྡུས་ཏེ་བསྒྲགས་པར་བསྡོམ་པ་གོང་མ་རུ། །འོག་མ་འདུ་ཕྱིར་
གཞན་ལ་གནོད་པ་དང་། །གཞན་དག་མ་དད་འགྱུར་སློང་ཕྱག་རྒྱ་དང་། །མཚན་མ་འགོམ་
སོགས་བརྙས་ཐབས་ཀུན་སྤོང་ཞིང་། །བྱ་སྤྱོད་དམ་ཚིག་རྣམས་ཀྱང་སྲུང་དགོས་བསྟན། །
དེ་ཉིད་བཟུང་བར་གོ་རིམ་དངོས་ཤུགས་ཀྱི། །ཚིག་རིས་ཙམ་ལས་ངོ་བོར་ཁྱད་པར་ཅི། །ཆོ་
གས་ཐོབ་པ་དཔལ་མཆོག་དང་པོ་ནས། །རྩ་ལྟུང་བཅུར་བསྟན་སྨོན་འཇུག་སེམས་བསྐྱེད་
-207



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དང༌། །ཟླ་བ་རྡོ་རྗེའི་བདེན་གཉིས་སེམས་བཏང་དང་། །དམ་ཆོས་འཐིང་སླད་ཀྱིས་སྤོང་ངག་
ཙམ་གྱིས། །སྤོང་ཞིང་གླེགས་བམ་འཚོང་སོགས་ཀྱིས་འདོར་བ། །རྨོངས་པའི་དབང་གིས་
ཆོས་ལ་སྨོད་པ་སྟེ། །དང་པོ་གཉིས་ནི་རྗོད་བྱེད་སྡེ་སྣོད་དང་། །ཕྱི་མ་བརྗོད་བྱའི་ཉམས་
ལེན་སྤོང་བར་འཇོག །དབང་ཐོབ་ལུས་ངག་ཡིད་གསུམ་བྱེད་ལས་བཅས། །ཕྱག་རྒྱ་ངཞི་
འབྲེལ་ལྷ་ཡི་རྣལ་འབྱོར་བཞིར། །བྱིན་གྱིས་བརླབས་པའི་བདག་ཉིད་ཡོངས་དོར་ནས་ །
དཀའ་ཐུབ་དྲག་པོས་ལུས་སེམས་གདུང་བ་དང་། །དམ་ཚིག་རྡོ་རྗེ་དྲིལ་བུ་སྤོང་བ་དང་། །
ཕྱག་རྒྱ་བཞི་སྤོང་ཐ་མལ་གནས་པ་དང༌། །རྡོ་རྗེ་སློབ་དཔོན་སྨོད་པ་རྣམས་ཀྱི་སྟེང་། །རྡོ་རྗེ་
འབྱུང་བར་མ་སྨིན་གསང་སྒྲོག་པ། །རྩ་ལྟུང་ཉིད་དུ་བཤད་བསྣན་བཅུ་གཅིག་གོ །
༈ རྣལ་འབྱོར་བླ་མེད་རྒྱུད་ལ་ཁས་བླངས་ཀྱིས། །ཐོབ་པ་ཡོ་ག་དང་མཚུངས་ལྟ་
གོན་ནས། །བཞི་པའི་བར་གྱི་ཆོ་ག་ལས་སྐྱེ་བར། །འདུས་པར་རིགས་ལྔའི་དམ་ཚིག་ཤ་ལྔ་
པོ། །བསྟེན་པ་དང་ནི་དགོངས་ཏེ་གསུངས་པ་ཡི། །དམ་ཚིག་བཞི་བཤད་བདེ་མཆོག་རྒྱུད་
དུ་ནི། །ཚངས་སྤྱོད་ཉེར་གཉིས་ཤེས་རབ་མར་བརྟེན་པའི། །དམ་ཚིག་བརྒྱད་སོགས་འབྱུང་
ཞིང་དུས་འཁོར་ནས། །བརྟུལ་ཞུགས་ཉེར་ལྔ་བཤད་དང་ལམ་འབྲས་སུ། །དབང་བཞིའི་
དམ་ཚིག་ཉི་ཤུ་གསུངས་པ་སོགས། །རྒྱུད་དང་མན་ངག་སྒོས་ཀྱི་ཆོས་མང་ཡང་། །སྤང་བྱ་
སྤོང་དང་བསྟེན་བྱ་བསྟེན་པར་འདུ། །སྤང་བྱ་རྩ་བའི་ལྟུང་བ་བཅུ་བཞི་དང་། །ཡན་ལག་
ལྟུང་བ་བརྒྱད་དེ་ཉི་ཤུ་གཉིས། །བུམ་དབང་དམ་ཚིག་བླ་མེད་ཐམས་ཅད་མཐུན། །གཞུང་
དངོས་འདུས་པའི་རྒྱུད་ཆེན་འབུམ་པ་ལས། །ལྟུང་བར་བཞེད་ཅིང་དམ་པ་དང་པོ་དང་། །
གཤིན་རྗེའི་དགྲ་ནག་གུར་གྱིས་གསལ་བར་བསྟན། །གང་རུང་གཅིག་སྤྱད་སྔགས་སྡོམ་རྩ་
བ་ནས། །ཟད་ཅིང་དངོས་གྲུབ་སྐལ་བ་མེད་པས་ན། །རྩ་བའི་ལྟུང་བ་ཞེས་བརྗོད་ལྗོན་ཤིང་
གི །རྩ་བ་ཉམས་པ་དང་མཚུངས་རེ་རེ་ནས། །དྲུག་གི་རྣམ་པར་འཇོག་བྱེད་རགས་པ་ནི། །
-208



སྡོམ་གསུམ་འཇམ་དབྱངས་བླ་མའི་དགོངས་རྒྱན།
S
ནལྟུང་བའི་ངོ་བོ་ལུས་ངག་ཡིད་གསུམ་གས། །བསྐྱེད་ཀྱང་ཡིད་གཙོ་སློབ་དཔོན་སྨོད་སོགས་
སོ། །ཡན་ལག་ལྔ་ལས་ལྟུང་བ་འབྱུང་བའི་རྟེན། །སྡོམ་ལྡན་ཤེས་པ་རང་བཞིན་དུ་གནས་
པ། །ཡུལ་ནི་བླ་མ་རྡོ་རྗེའི་སྤུན་སོགས་སོ། །ངོ་བོ་ཉིད་ཀྱི་ཡན་ལག་ཡིད་ཉིད་ལ། །རྫོགས་
བྱེད་ལུས་ངག་གང་འཇུག་གིས་གྲོགས་བྱས། །འབྱུང་བའི་རྒྱུ་ནི་མི་ཤེས་བག་མེད་པ། །ཉོན་
མོངས་མང་དང་བསླབ་ལ་མ་གུས་པ། །དུས་སྐབས་ཡན་ལག་བྱ་བ་ཟིན་པ་དང་། །ཡུལ་
གྱིས་གོ་དང་སུན་པར་གྱུར་སོགས་དཔྱད། །ལྟུང་བར་འགྱུར་བའི་རྒྱུ་མཚན་དབང་གི་དུས།།
དམ་ལ་བཞག་ཅིང་སྲུང་བར་ཁས་བླངས་ཕྱིར། །མི་འབྱུང་ཆེད་དུ་བླ་མ་ལྷ་དང་ནི། །སྨན་
པར་འདུ་ཤེས་བཀའ་ལ་ལམ་པོ་ཆེ། །སྤུན་ལ་དག་སྣང་སྦྱང་བ་སོགས་ལ་འབད། །བྱུང་བ་
ཕྱིར་འཆོས་འོག་ནས་འཆད་འགྱུར་ཞིང་། །ཆེ་ཆུང་འཇོག་བྱེད་ཡུལ་བསམ་ངོ་བོ་ཉིད། །ནུས་
ཚབ་ལནགྲངས་རྣམ་པ་ལྔ་ཡིས་ཏེ། །ཡུལ་ལ་མཆོག་འབྲིང་དམན་དང་བསམ་པ་ལ། །ཉོན་
མོངས་མང་དང་མ་གུས་བག་མེད་རྨོང་། །ངོ་བོ་ལུས་ངག་ཡིད་གསུམ་ཚང་བ་དང༌། །གཉིས་
ལྡན་ཆིག་རྐྱང་ཉེས་པའི་ནུས་པ་ལ། །ཕ་རོལ་ཡུལ་ལ་གནོད་ཚབ་ཆེ་འབྲིང་ཆུང་། །ལན་
གྲངས་ཡང་ཡང་བྱས་དང་གཉིས་སམ་གསུམ། །གཅིག་སྤྱད་དེ་དག་ཀུན་ཀྱང་རིམ་བཞིན་
དུ། །རྣམ་སྨིན་ལ་ལྟོས་ཆེ་འབྲིང་ཆུང་ངུར་འཇོག །ཞིབ་པར་འཁྲུལ་སྤོང་ཉིད་ལས་རྟོགས་བྱ་
མོད། །འདིར་ནི་སོ་སོའི་ངོ་བོ་ཙམ་བརྗོད་ན། །དབང་རྒྱུད་མན་ངག་སྟེར་བའི་སུམ་ལྡན་
ནམ། །གང་ལས་དབང་ཐོབ་རྡོ་རྗེ་སློབ་དཔོན་ལ། །བརྙས་ཤིང་ཀུན་ནས་མནར་སེམས་
ཀྱིས་སྨོད་པ། །དགོས་པ་མེད་པ་འོག་མའི་ཕམ་པ་དང་། །ཕམ་འདྲ་བཞི་སྤྱད་བདེ་གཤེགས་
བཀའ་ལས་འདས། །སྔགས་ཀྱི་ཐེག་པ་སྤྱིར་ཞུགས་རྡོ་རྗེའི་སྤུན། །བླ་མ་དཀྱིལ་འཁོར་
གཅིག་གྱུར་རིམ་ལྕི་བར། །དགྲར་འཛིན་སེམས་ཀྱིས་ཁྲོ་ཞིང་རྣམ་པར་འཚེ། །སེམས་ཅན་
གང་ཡང་རུང་ལ་བདེ་འདོད་དང་། །བྲལ་བའི་སེམས་ཀྱིས་བྱམས་པ་བཏང་བ་དང་། །
-209



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སེམས་ཞུམ་བྱང་ཆུབ་སྤྱོད་པས་སྒྱིད་ལུག་ཅིང་། །ཞི་བར་སྲེད་པས་སྨོན་སེམས་བཏང་བ་
དང་། །ཐེག་པ་གོང་འོག་གིས་བསྡུས་རང་གཞན་གྱི། །གྲུབ་པའི་མཐའ་སྟེ་ཆོས་ལ་སྨོད་པ་
དང༌། །དབང་བསྐུར་མ་ཐོབ་ཐོབ་ཀྱང་ཉམས་པ་ལ། །གསང་བའི་རྫས་དང་ཀུན་སྤྱོད་ཆོས་
སྟོན་དང་། །སངས་རྒྱས་ལྔ་སོགས་རང་བཞིན་ཕུང་ཁམས་ལ། །ངན་དང་མི་གཙང་འདུ་
ཤེས་ཀྱིས་སྨོད་ཅིང་། །ལོག་པའི་དཀའ་ཐུབ་ཀྱིས་གཟིར་ལྕེབ་སོགས་རྩོམ། །དོན་དམ་དེ་
བཞིན་ཉིད་ཀྱི་དག་པ་དང༌། །ཀུན་རྫོབ་ལྷ་སྐུ་སོ་སོའི་དག་པ་ལ། །དག་གམ་མ་དག་སྙམ་
པའི་ཐེ་ཚོམ་པ། །བླ་མ་བསྟན་པ་སེམས་ཅན་ལ་འཚེ་བའི། །གདུག་པ་ཅན་ལ་བྱམས་ཤིང་
མི་སྒྲོལ་བ། །མིང་དང་མཚན་མ་སོགས་བྲལ་ཆོས་རྣམས་ལ། །དེར་འཛིན་རྟེན་འབྲེལ་ཟབ་
མོར་མི་དཔྱོད་པ། །སེམས་ཅན་དཀོན་མཆོག་གསུམ་སོགས་ལ་དད་པ། །སེམས་སུན་འབྱིན་
པས་དད་པ་ལོག་འཇུག་པ། །ཚོགས་ཀྱི་དམ་རྫས་གཙང་སྨེའི་རྟོག་པ་དང་། །སྡོམ་པ་འོག་
མར་ཞེན་པས་མི་བསྟེན་པ། །ཤེས་རབ་རང་བཞིན་བུད་མེད་རྟེན་ཉིད་ལ། །སྐྱེས་པའི་རྟེན་
ལས་བཀར་ཏེ་སྨོད་པ་རྣམས། །ཡིད་ཀྱི་མི་དགེ་ཆེན་པོ་དང་ལྡན་ཕྱིར། །རྩ་བའམ་རང་བཞིན་
ཉེས་པའི་ཐ་སྙད་རུང་། །སྤྱད་པས་དངོས་གྲུབ་འགྱང་བ་ལྗོན་ཤིང་གི །ཡལ་ག་བཅད་མཚུངས་
ཡན་ལག་ལྟུང་བ་ཞེས། །རྩ་ལྟུང་ཅི་རིགས་པར་གཏོགས་ཡན་ལག་དག །མ་ཚང་བ་སྟེ་སྦོམ་
པོ་ཞེས་སུའང་བརྗོད། །རྟེན་ཡུལ་བསམ་པ་ངོ་བོ་དུས་སྐབས་ལྔ། །ཞིབ་ཏུ་བརྩི་བྱ་སོ་སོའི་
ངོ་བོ་ནི། །མ་སྨིན་ཉམས་པས་དམ་ཚིག་མི་ལྡན་པའི། །རིག་མ་བསྟེན་པར་དགའ་ཞིང་དམ་
བཅས་པ། །ཚོགས་འཁོར་དུས་སུ་ཁྲོ་བའི་སེམས་མེད་ཀྱང་། ཁ་ཤགས་སྣ་ཚོགས་འགྱེད་
པས་རྩོད་པ་དང་། །དུས་སྐབས་གཞན་དུ་དབང་ཐོབ་གང་ཟག་ལ། །དགོས་པ་མེད་པར་
བརྡ་སྐད་སྟོན་པ་དང༌། །གང་ལ་དད་པའི་ལམ་ལས་ལམ་གཞན་གྱིས། །དཀྲི་བ་སྣོད་དང་
མི་མཐུན་ཆོས་སྟོན་པ། །རྡོ་རྗེ་ཐེག་པར་མི་མོས་ཉན་ཐོས་སམ། །དེ་འདྲའི་ནང་དུ་ཞག་
-210



སྡོམ་གསུམ་འཇམ་དབྱངས་བླ་མའི་དགོངས་རྒྱན།
བདུན་འདའ་བར་གནས། །བུམ་དབང་དང་ནི་དབང་རྫོགས་སྦྱོར་བ་ངེས། །མ་སོང་མཆོག་
དབང་བསྐུར་དང་གྲོལ་ལམ་སྟོན། །ཕྱག་རྒྱའི་དགོས་པ་དང་ནི་དེ་བཞིན་ཉིད། །མི་ཤེས་
པའི་དྲུང་ཕྱག་རྒྱ་དགོས་མེད་འཆའ། །ལྷ་ཡི་བསྙེན་པ་ལས་རུང་མ་སོང་བ། །དཀྱིལ་འཁོར་
བྲི་སྒྲུབ་སོགས་ལ་འཇུག་པ་དང་། །ཕྱི་དྲོའི་ཁ་ཟས་ས་བརྐོ་རྩ་གཅོད་སོགས། །འོག་མའི་
ལ
བཅས་ལས་དགོས་མེད་འདའ་བའོ། །འདི་ཡི་གསུམ་པ་བདུན་པ་ངག་ལུས་ཀྱི། །དབྱེ་བ་བ
ཙམ་ལས་ངོ་བོ་གཅིག་ཏུ་འདུ། །ཀུན་ཀྱང་ཡིད་ཀྱི་མི་དགེ་ཕྲ་མོ་ཡིས། །བསྐྱེད་ཕྱིར་བཅས་
པའི་ཁ་ན་མ་ཐོར་བརྗོད། །རྩ་ལྟུང་སྤྱད་པས་བདུད་བཞིས་འཚེ་བ་དང༌། །ལྕི་ཡང་དབང་
གིས་མནར་མེད་དམྱལ་གཞན་གྱི། །སྡུག་བསྔལ་རིམ་བསྐྱེད་ཅི་སྟེ་ཐར་གྱུར་ཀྱང་། །ངན་
འགྲོ་གཞན་མྱོང་ཡན་ལག་ལྟུང་བ་ཡིས། །དངོས་གྲུབ་འགོར་ཞིང་བདུད་དང་སྡུག་བསྔལ་
འཕེལ། །རྩ་ལྟུང་མ་གོས་ལམ་ལ་མ་འབད་ཀྱང་། །སྐྱེ་བ་བཅུ་དྲུག་ཚུན་ལ་མཆོག་འགྲུབ་
ཅིང་། །གནས་སྐབས་དངོས་གྲུབ་འབྱུང་སོགས་ཕན་ཡོན་ཏེ། །རྒྱུད་སྡེ་འོག་མ་གསུམ་ལ་
ཚུལ་འདི་དང༌། །བྱང་སྡོམ་གང་ཉེའི་ལྟུང་བའི་རིག་པ་བསྒྲེ། །བསྟེན་བྱའི་དམ་ཚིག་རགས་
བསྡུས་གུར་ལྟར་ན། །དང་པོའི་ལས་པའི་བསྒྲུབ་བྱའི་ཆོས་བཅུ་བདུན། །བརྟན་པ་ཐོབ་པའི་
བསླབ་བྱ་རྣམ་པ་དྲུག །བྱང་ཆུབ་བར་དུ་སྐྱབས་གསུམ་མི་སྤོང་ཞིང་། ཁས་བླང་དམ་ཚིག་
མི་ཉམས་རྟག་ཏུ་བསྐྱང་། །རྡོ་རྗེ་དྲིལ་བུ་དང་ནི་གཙུག་ཏོར་བཅང༌། །སྦྱིན་སྲེག་བླུག་ཅིང་
དཀྱིལ་འཁོར་བཞེངས་པ་དང་། །སྐུ་གཟུགས་རབ་གནས་འབྱུང་པོའི་གཏོར་མ་སྟེ། །ཀུན་
ཀྱང་ཕྱི་ནང་གསང་བ་གསུམ་གསུམ་ལྡན། །རྒྱུན་དུ་སྔགས་བཟླས་བསྐྱེད་རིམ་བསམ་
གཏན་སྒྲུབ། །སློབ་མ་བསྡུ་ཞིང་རྒྱུད་སོགས་ཆོས་ཟབ་བཤད། །སེམས་ཅན་བྱམས་པས་
བསྐྱང་བ་འདི་གསུམ་ལ། །སྦྱིན་པ་རྣམ་བཞི་ཚང་གསུང་སངས་རྒྱས་ལ། །ཚོགས་བསགས
ཛམྦྷ་ལ་ལ་ཆུ་སྦྱིན་ཞིང་། །ཞི་སོགས་རབ་འབྱམས་ལས་རྣམས་ཡང་དག་སྤྱད། །མཆོན་རྟེན་བ
-211



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
གདབ་པ་རྣམས་ཏེ་སློབ་མ་དང་། །སློབ་དཔོན་རིགས་ཅན་བྱ་བ་རྣམ་པར་དབྱེ། །ཏིང་འཛིན་
བརྟན་པ་དྲོད་ཐོབ་གང་ཟག་གིས། །ལྕགས་ཀྱུ་ཞགས་སོགས་ཕྱག་རྒྱ་འཆིང་སྤང་ཞིང་། །
མཆོད་རྟེན་གདབ་པའི་ལས་ནི་མི་བྱ་ལ། །རྡོ་རྗེ་གསུམ་གྱི་གཟུགས་བརྙན་ཕྱག་བྱ་སྤང་། །
དཀྱིལ་འཁོར་འདྲི་སོགས་ལུས་ཀྱི་ལས་མི་སྤྱད། །རང་གི་སློབ་དཔོན་མིན་ལ་ཕྱག་མི་བྱ། །
བླ་མ་བརྒྱུད་པར་བཅས་ལ་ཕྱག་བྱའོ། །བརྟན་པ་ཆེར་ཐོབ་བླང་དང་དོར་བྱ་དང༌། །བཟའ་
དང་བཟའ་མིན་གཉིས་སུ་མེད་སྤྱད་པ། །སྡོམ་ལས་གྲོལ་བའི་བརྟུལ་ཞུགས་ཤུགས་ཀྱིས་
བསྟན། །གལ་ཏེ་ཉམས་ན་ཕྱིར་བཅོས་བྱ་བའི་ཚུལ། །བྱ་བའི་རྒྱུད་ལ་ལེགས་པར་གྲུབ་པ་
ནས། །ཉིན་པར་བག་མེད་པར་གྱུར་མཚན་མོར་བཤགས། །དེ་བཞིན་མཚན་མོ་གྱུར་གང་
ཉིན་པར་བཤགས། །ཞེས་གསུངས་དྲུག་ཆ་མ་ཡོལ་ཚུན་ལ་སྟེ། །བཤགས་ཚུལ་སྡོམ་ལྡན་
མདུན་དུ་ལྟུང་བ་ཡི། །མིང་ནས་སྨོས་ཏེ་སྟོབས་བཞི་ཚང་བས་བཤགས། །དེ་སྟེང་ཉོན་
མོངས་ཆུང་འབྲིང་ཆེ་གསུམ་གྱི། །བསྐྱེད་པའི་དབྱེ་བས་ཉེས་པ་ཆུང་ངུ་ལ། །རང་གི་ལྷ་ཡི་
སྙིང་པོ་འབུམ་ཕྲག་གམ། །མེ་ལྟར་རྨོངས་བྱེད་གཟུངས་ནི་སྟོང་ཕྲག་གཅིག །བཟླས་ང་ས་
དག་འགྱུར་འབྲིང་ལ་ཞི་བ་ཡི། །སྲེག་བླུག་མང་བྱ་ཉེས་པ་ཆེན་པོ་ལ། །དབང་བསྐུར་བསྐྱར་
ནས་བླང་གསུངས་སྤྱོད་རྒྱུད་དང་། །རྣལ་འབྱོར་རྒྱུད་ལ་དེ་ཡི་རིགས་པས་དཔག །བླ་མེད་
ལུགས་ལ་ཡན་ལག་མ་ཚང་བའི། །ལྟུང་བ་སྡོམ་ལྡན་དྲུང་དུ་སྟོབས་བཞི་ཡིས། །ལྟུང་བ་
རང་མིང་སྨོས་པས་བཤགས་པ་དང་། །དམ་ཚིག་རྡོ་རྗེའི་བསྒོམ་བཟླས་རྟགས་བྱུང་གི །
བར་དུ་འབད་ཅིང་རང་གི་ལྷག་པའི་ལྷའི། །བསྐྱེད་རྫོགས་ཐུན་བཞིར་བསྒོམ་དང་བསྙེན་པ་
བསྐྱལ། །ཞི་བའི་སྦྱིན་སྲེག་བྱ་ཞིང་ཁྱད་པར་དུ། །དམ་ལྡན་རྣལ་འབྱོར་ཕོ་མོ་མང་བསོགས་
ཏེ། །ཚོགས་འཁོར་ཚུལ་བཞིན་བྱ་བ་བསྐང་བའི་གཙོ། །གཞན་ཡང་སྒྲིབ་སྦྱང་རིགས་ལ་
འབད་པས་ལྡང་། །ཡན་ལག་ཚང་བས་རྩ་ལྟུང་དུ་གྱུར་ན། །བླ་མ་ལས་ནི་དབང་བཞི་རྫོགས་
-212



སྡོམ་གསུམ་འཇམ་དབྱངས་བླ་མའི་དགོངས་རྒྱན།
པར་བླང༌། །གལ་ཏེ་རྣམ་སྨིན་མི་བཟད་པས་ལྕི་ན། །དབང་དང་བདག་འཇུག་ལན་མང་
བསྐྱར་བའི་སྟེང་། །སྔར་བཤད་བཤགས་པའི་རིགས་ལ་རབ་འབད་ན། །ལྟུང་དང་རྣམ་
སྨིན་གཅིག་ཆར་སོར་ཆུད་འགྱུར། །ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་
གསུམ་གཏན་ལ་དབབ་པ་འཇམ་དབྱངས་བླ་མའི་དགོངས་རྒྱན་ལས་རིག་པ་འཛིན་པའི་
སྡོམ་པའི་ལེའུ་སྟེ་བཞི་པའོ།། །།
༈ སུམ་ལྡན་གང་ཟག་རྒྱུད་ལ་སྡོམ་པ་གསུམ། །ཇི་ལྟར་གནས་སམ་ལྡན་དང་
གཏོང་བའི་ཚུལ། །འགལ་མེད་ཉམས་ལེན་སྙིང་པོར་དྲིལ་བ་ལ། །སྣོད་གཙང་ཆུ་དང་ནོར་
བུར་བཅས་པའི་དཔེས། །སྡོམ་གསུམ་རྟེན་དང་བརྟེན་པར་བཞེད་པ་དང་། །ཉི་ཟླ་སྐར་
གསུམ་དཔེས་མཚོན་གོང་མ་ཡིས། །འོག་མ་ཟིལ་ནོན་འདོད་པ་ཡོད་མོད་ཀྱང༌། །དྲི་མེད་
ལུང་དང་ཤེས་བྱེད་ཚད་མས་གནོད། །རང་ལུགས་འཁྲུལ་ཟད་གྲགས་པ་རྒྱལ་མཚན་གྱིས།།
བསྟན་བཅོས་གཉིས་སུ་སྡོམ་གསུམ་གནས་གྱུར་པ། །ངོ་བོ་གཅིག་པའི་ཚུལ་དུ་གཏན་ལ་
ཕབ། །རོང་ཟོམ་ཟུར་པ་ཀློང་ཆེན་རབ་འབྱམས་སོགས། །རྙིང་ཕྱོགས་མཁས་གྲུབ་རྣམས་ཀྱང་
འདི་ཉིད་བཞེད། །ཤེས་བྱེད་རྡོ་ཡི་རིགས་ཀྱི་བྱེ་བྲག་ལས། །ལྕགས་ཟངས་དངུལ་གསུམ་
འབྱུང་བ་གསེར་འགྱུར་རྩིས། །གསེར་གྱི་དངོས་པོར་འགྱུར་དང་ཆོས་མཚུངས་པར། །ཕལ་
པའི་རྒྱུད་ལས་མྱང་འདས་རིགས་ཅན་གསུམ། །ཐེག་གསུམ་བསླབ་པས་སྡོམ་རྣམས་དཀྱིལ་དེ
འཁོར་ཆེར། །ཞུགས་པས་རྡོ་རྗེ་འཛིན་པར་འགྱུར་རོ་ཞེས། །འདུས་པའི་རྒྱུད་ཆེན་འབུམ་
པའི་ལུང་གིས་གྲུབ། །སྤྱིར་ན་སྡོམ་པ་ལེན་ཚུལ་རྣམ་གྲངས་སུ། །ཐོག་མར་ཉན་ཐོས་སོ་
ཐར་སྡོམ་པ་བླང་། །དེ་ནས་བྱང་སྡོམ་སླར་ཡང་སྔགས་སྡོམ་བླང་། །ཡང་ན་ཐེག་ཆེན་སོ་
ཐར་བླངས་རྗེས་སུ། །སྡོམ་པ་གོང་མ་གཉིས་པོ་རིམ་བཞིན་བླང་། །ཡང་ན་ཉན་ཐོས་རང་
རྒྱལ་གྱིས་བསྡུས་པའི། །ཐེག་དམན་སྡོམ་ལྡན་སྔགས་ཞུགས་དེས་མཚོན་པའི། །ཐེག་ཆེན་
-213



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སོ་ཐར་ཙམ་ནས་འཇུག་པའང་ཡོད། །ཡང་ན་བྱང་སྡོམ་འཛིན་པ་སྔགས་ལ་འཇུག །འོག་མ་
མ་བླང་སྔགས་ལ་ཞུགས་པ་དང་། །ཐོག་མ་སྔགས་སྡོམ་བླངས་ནས་དེ་རྗེས་སུ། །འོག་མ་
གཉིས་ལེན་པ་སྟེ་བདུན་དུ་ངེས། །དང་པོ་བརྟག་གཉིས་སྐལ་དམན་རིམ་འཇུག་གི །ལུང་
གིས་གྲུབ་ཅིང་ཐེག་དམན་རང་རྒྱུད་པས། །ཐེག་ཆེན་ཡོན་ཏན་ཐོས་པས་བློ་འགྱུར་ཏེ། །
བྱང་སྡོམ་བླངས་ཚེ་དམན་སེམས་ཆ་དོར་ན། །སྤོང་སེམས་ཆ་དེ་བྱང་སྡོམ་ངོ་བོར་འགྱུར། །
སླར་ཡང་མྱུར་ལམ་འཚོལ་བའི་དད་བརྩོན་གྱིས། །དབང་བསྐུར་བླངས་པས་ཐབས་མཁས་
ཁྱད་པར་གྱིས། །ཐ་མལ་སྣང་ཞེན་ལྡོག་པ་བཏང་གྱུར་ཀྱང་། །འོག་མའི་ལྡོག་ཆ་གཉིས་པོ་
གང་འཕེལ་གྱི། །ཚུལ་གྱིས་རིགས་ལྔ་སྤྱི་ཡི་དམ་ཚིག་ཏུ། །འདུས་ཕྱིར་སྔགས་སྡོམ་ངོ་བོར་
གནས་འགྱུར་རོ། །གཉིས་པ་ལྟར་ན་བྱང་སྡོམ་བླངས་གྱུར་ཀྱང་། །གནས་གྱུར་རྩིར་མེད་
ཐེག་ཆེན་སོ་ཐར་ལ། །དང་པོ་ཉིད་ནས་དམན་སེམས་མེད་པ་དང་། །བྱང་སྡོམ་ངོ་བོ་ཙམ་
ཞིག་ཡོད་ཕྱིར་རོ། །འོན་ཀྱང་བྱང་སྡོམ་སྐྱེས་ཚེ་ཡོན་ཏན་ཆ། །བསྣན་པའི་ཚུལ་གྱིས་ངོ་བོ་
གཅིག་ཏུ་སྐྱེ། །འཇུག་ཚུལ་གསུམ་བཞི་ལྔ་པ་སྔར་དྲངས་པའི། །འབུམ་པའི་ལུང་གིས་གྲུབ་
ཅིང་འོག་མ་སྟེ། །འབྲས་བུ་ལམ་བྱེད་ཐབས་ཀྱིས་མ་བཟུང་པའི། །སྡོམ་པ་ཀུན་ཀྱང་སྔགས་
སྡོམ་ཐོབ་ཙམ་ནས། །ཐབས་དེས་ཟིན་པའི་སྡོམ་པར་གནས་འགྱུར་རོ། །འགྱུར་རྒྱུའི་ཐེག་
དམན་སོར་སྡོམ་རང་རྒྱལ་གྱི། །སྡོམ་པ་ཡིན་ཀྱང་ཉན་ཐོས་ཀྱིས་ཁྱབ་སྟེ། །དམིགས་བྱའི་སྡེ་
སྣོད་ལོགས་སུ་མེད་ཕྱིར་རོ། །ཐེག་དམན་རིགས་ལ་བསམ་པ་ཁྱད་པར་ཅན། །སྔོན་དུ་མ་
སྐྱེས་སྔགས་ཞུགས་ཡོད་མིན་པར། །དབང་ཆུ་ཆེན་མོའི་རིམ་འཇུག་སྐབས་ཀྱིས་ཤེས། །
དེས་ན་བྱང་སེམས་སྡོམ་པ་ཆོ་ག་ཡིས། །བླངས་པར་མེད་ཀྱང་སེམས་བསྐྱེད་ཆ་འདྲ་བའི། །
ཀུན་སློང་ཁྱད་འཕགས་བསྐྱེད་དེ་སྔགས་ལ་འཇུག །ཐེག་ཆེན་སོ་ཐར་བླངས་ནས་ཀུན་སློང་
དེས། །སྔགས་ཞུགས་ཀྱང་ཡོད་གནས་འགྱུར་བྱང་སྡོམ་མཚུངས། །དྲུག་པ་དབང་ཆུའི་གཅིག་
-214



སྡོམ་གསུམ་འཇམ་དབྱངས་བླ་མའི་དགོངས་རྒྱན།
པལཆར་འཇུག་པ་ཡི། །ཚིག་གིས་ཟིན་ཅིང་སྡོམ་པ་གསུམ་ག་ཡང་། །ཆོ་ག་གཅིག་ལས་ཐོབ་
ཕྱིར་ངོ་བོ་ཡང་། །གཅིག་ཏུ་སྐྱེ་ཞིང་གནས་འགྱུར་བརྩི་མི་དགོས། །ཚུལ་འདི་སོ་ཐར་སྔོན་དུ་
མ་སོང་བའི། །སེམས་བསྐྱེད་ཆོ་གས་སོ་ཐར་ཐོབ་ལའང་འགྲེ། །ལེན་ཚུལ་བདུན་པ་རྡོ་རྗེ་
རྩེ་མོ་ཡི། །བསྒྲག་བཟུང་ཚིག་འགྲོས་ཀྱིས་ཤེས་འོག་མ་གཉིས། །སྔགས་ཀྱི་སྡོམ་པའི་ཚུལ་
ཁྲིམས་རྣམ་གསུམ་གྱི། །ངོ་བོ་གཅིག་ཏུ་སྐྱེ་ཕྱིར་གནས་གྱུར་པ། །བརྩི་རུ་མེད་ཅིང་བླ་མེད་
སྡོམ་ལྡན་གྱིས། །རྒྱུད་སྡེ་འོག་མར་འཇུག་ལའང་ཚུལ་འདིས་དཔག །སྡོམ་པ་འོག་མའི་ངོ་
བོ་མ་ཐོབ་པ། །གསར་དུ་ཐོབ་བྱ་མེད་ཀྱང་རྟེན་གྱི་མཆོག །བསྟན་པའི་འཇུག་སྒོ་གདུལ་བྱ་
སྣ་ཚོགས་པ། །བསྐྱང་དང་རྗེས་སུ་འཛིན་ལ་གཅེས་ཕྱིར་དཔེར། །བྱིས་པ་འདྲིད་ཕྱིར་བྱེ་མའི་
ཁང་བུ་ལ། །རྩེ་གྲོགས་བྱེད་ཀྱང་ཞེན་པ་མེད་པ་སྟེ། །བླ་ཆེན་འཕགས་པ་སོགས་ཀྱི་རྣམ་ཐར་
བཞིན། །དེས་ན་སྡོམ་པ་རང་རྐང་གསུམ་པོ་དང་། །སྔ་མ་ཕྱི་མར་གནས་གྱུར་བཤད་ཟིན་
ལྟར། །ཡིན་ཀྱང་སོ་ཐར་ཙམ་ནི་བྱང་སྡོམ་དུ། །འགྱུར་བ་མིན་ཏེ་བྱང་སྡོམ་རང་ཉིད་ཀྱང་། །
སོ་ཐར་སྡོམ་པའི་བྱེ་བྲག་ཡིན་ཕྱིར་རོ། །དེ་དག་ཙམ་ཡང་སྔགས་ཀྱི་སྡོམ་པ་རུ། །འགྱུར་
མིན་སྔ་མ་དག་གི་བྱེ་བྲག་ཏུ། །གྲུབ་སྟེ་ཁྱབ་བྱ་ཁྱབ་བྱེད་འབྲེལ་པས་སོ། །དེ་ལྟའི་ལེན་ཚུལ་
བདུན་པོ་གང་ཡིན་ཀྱང་། །སྔགས་སྡོམ་རྒྱུད་ལྡན་ཚེ་ན་གསུམ་ཆར་ཡང་། །ངོ་བོ་གཅིག་ལྡན་
ཡིན་ཏེ་རིམ་བཞིན་དུ། །གནས་གྱུར་སྔགས་སྡོམ་ངོ་བོར་ཡོད་པའི་ཕྱིར། །གཅིག་ཅར་འཇུག་
པ་ཡིན་ཀྱང་དབང་ཆོག་ལས། །འབྲས་བུ་ལམ་བྱེད་ཀྱིས་ཟིན་གསུམ་གཅིག་ཅར། །ཐོབ་
པའི་ཕྱིར་རོ་སྔགས་ལ་མ་ཞུགས་པའི། །རང་རྐང་གཉིས་པོ་སྔགས་སྡོམ་དང་མི་གཅིག །
ལམ་བྱེད་དེ་མེད་པས་སོ་བྱང་སྡོམ་དང་། །གཅིག་རུང་ཐེག་ཆེན་སོ་ཐར་ཉིད་ཡིན་གྱིས། །
ཅིག་ཤོས་དང་ནི་རྣམ་པ་ཀུན་ཏུ་འགལ། །དེས་ན་བྱང་སྡོམ་ཡིན་ན་གཉིས་ལྡན་དང་། །
སྔགས་སྡོམ་ཡིན་ན་སུམ་ལྡན་གྱིས་ཁྱབ་པ། །མདོ་རྒྱུད་མངའ་བདག་བརྩེ་ཆེན་ཞབས་ཀྱི་
-215



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སྲོལ། །གཏོང་བའི་རྒྱུ་ནི་སོ་ཐར་གཏན་ཁྲིམས་ལ། །བསླབ་པ་ཕུལ་དང་ཤི་འཕོས་མཚན་
གཉིས་བྱུང་། །མཚན་ལན་གསུམ་གྱུར་ལོག་ལྟ་སྐྱེས་པ་རྣམས། །སྤྱིར་གྲགས་སྡེ་པའི་འདོད་
ཚུལ་གཞན་ཡང་ཡོད། །བསྙེན་གནས་གཏོང་རྒྱུ་མཚན་མོ་འདས་པ་དང༌། །ཉི་ཤུ་མ་ལོན་
རྫོགས་རྗེས་ཤེས་པ་སོགས། །འཇིག་པའི་རྒྱུ་ཡིན་བྱང་སྡོམ་གཏོང་བའི་རྒྱུ། །སྨོན་སེམས་
གཏོང་དང་རྩ་ལྟུང་བྱུང་བ་སྟེ། །ཕྱིར་བཅོས་མ་གྲུབ་ཞག་གི་དྲུག་ཆ་ལས། །འདས་པས་རྟེན་
གཞི་ཉམས་ཤིང་སྡོམ་པ་གཏོང་། །སེམས་ཅན་བློས་བཏང་ནག་པོའི་ཆོས་བཞི་སྤྱད། །སྨོན་
འཇུག་གཅིག་ཅར་གཏོང་ཞིང་ཕམ་འདྲ་བཞི། །རྒྱུན་དུ་སྤྱོད་ཅིང་ངོ་ཚ་ཁྲེལ་མེད་དང་། །དེས་
མགུ་དེ་ལ་ཡོན་ཏན་དུ་བལྟ་བ། །ཡན་ལག་བཞི་ཚང་ཀུན་དཀྲིས་ཆེན་པོ་སྟེ། །སྡོམ་པ་
འཇོམས་པའི་རྒྱུར་གསུངས་ཡན་ལག་དག །མ་ཚང་འབྲིང་དང་ཆུང་དུ་གཏོང་རྒྱུ་མིན། །
རིམ་བཞིན་བསླབ་བཏུས་བྱང་སའི་དགོངས་པའོ། །སྔགས་ལ་རྒྱུད་སྡེ་བཞི་པོ་རང་རང་གི །
རྩ་ལྟུང་སྤྱད་པས་སོ་སོའི་དམ་ཚིག་དང༌། །སྡོམ་པ་ཟད་ཕྱིར་གཏོང་བའི་ཐ་སྙད་རུང་། །
སྡོམ་གསུམ་རིམ་གྱིས་བླངས་པའི་དགེ་སློང་གིས། །གཞན་དོན་འགྱུར་སོགས་དགོས་པ་
ཁྱད་པར་ཅན། །མཐོང་བས་བསླབ་པ་ཕུལ་དང་ཤི་འཕོས་ཚེ། །དགེ་སློང་སྡོམ་པ་གཏོང་
མོད་གོང་མ་གཉིས། །གཏོང་མིན་སྨོན་སེམས་བཏང་དང་ཕམ་འདྲ་བཞི། །ཀུན་དཀྲིས་ཆེན་
པོས་ས་སྤྱད་ཚེ་གོང་མ་གཉིས། །གཏོང་སྟེ་བྱང་སྡོམ་གཏོང་རྒྱུ་དངོས་བྱུང་ཞིང་། །སྔགས་ཀྱི་རྩ་
ལྟུང་ལྔ་པ་གཉིས་པ་དག །བྱུང་པའི་ཕྱིར་རོ་དགེ་སློང་སྡོམ་པ་ནི། །གཏོང་བ་མིན་ཞིང་དེ་
ལྟའི་དགེ་སློང་གིས། །དགོས་པ་ཁྱད་པར་ཅན་མེད་ཕམ་པ་བཞི། །སྤྱད་པས་དགེ་སློང་སྡོམ་
དང་སྔགས་སྡོམ་གཉིས། །གཏོང་སྟེ་ཕམ་དང་རྩ་ལྟུང་གཉིས་པ་དག །བྱུང་བའི་ཕྱིར་ན་བྱང་
སྡོམ་མ་གཏོགས་སོ། །སྔགས་ཀྱི་རྩ་ལྟུང་བདུན་པ་ལ་སོགས་པ། །ཐུན་མོང་མིན་རྣམས་སྤྱད་
པས་སྔགས་སྡོམ་ཉིད། །གཏོང་མོད་སྡོམ་པ་འོག་མ་གཉིས་ནི་མིན། །སྨོན་སེམས་བཏང་1
-216



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ནས་སོ་ཐར་སོ་ཐར་ཕམ་པ་བཞི། །སྤྱད་པས་གསུམ་ཆར་གཏོང་སྟེ་རྒྱུ་མཚན་སོང་། །སྤྱིར་ན་བྱང་
སྡོམ་གཏོང་བས་སྔགས་སྡོམ་ཡང་། །གཏོང་སྟེ་སྔ་མའི་བྱེ་བྲག་ཡིན་པའི་ཕྱིར། །རིགས་
བདུན་ལྡོག་ཆ་མིན་པའི་སོ་ཐར་ཙམ། །གཏོང་ཡང་གོང་མ་མི་གཏོང་དེ་གཉིས་ཀྱང་། །སོ་
ཐར་སྡོམ་པའི་བྱེ་བྲག་ཡིན་ཕྱིར་རོ། །དབང་ཆོག་གཅིག་པུས་སྡོམ་གསུམ་ཐོབ་པ་ལ། །
སྔགས་ཀྱི་རྩ་ལྟུང་བྱུང་ཚེ་གསུམ་ཆར་གཏོང་། །འོན་ཀྱང་སྨོན་སེམས་མ་བཏང་སྡོམ་པ་ཡི། །
ལྡོག་པ་གཏོང་ཡང་བྱང་སེམས་ལྡོག་པ་ནི། །མི་བཏང་བ་ཡོད་སེམས་བསྐྱེད་ཆོ་ག་ལས། །
སོ་བྱང་གཉིས་ལྡན་ཐོབ་ལའང་རིག་པ་འགྲེ། །ཐེག་ཆེན་སོ་ཐར་དགེ་སློང་སྡོམ་སོགས་ཀྱི། །
ལྡོག་པ་བཏང་ཡང་ཀུན་སློང་ལྡོག་པ་དང་། །ཕན་ཡོན་ཤི་འཕོས་ནས་ཀྱང་རྗེས་སུ་འབྲང་། །
ཉམས་ལེན་དྲིལ་བར་སུམ་ལྡན་རྡོར་འཛིན་གྱིས། །ཇི་སྲིད་རིམ་གཉིས་ཏིང་འཛིན་མཐར་
ཕྱིན་ཏེ། །བསླབ་དང་དབང་ལས་གྲོལ་བའི་རྟོགས་པ་ནི། །བརྟན་པར་མ་གྱུར་དེ་སྲིད་སྡོམ་
གསུམ་གྱི། །སྤང་བླང་མཉམ་རྣམས་གསུམ་ག་མི་འགལ་བར། །སྤྱད་བྱ་ཕན་ཚུན་འགལ་ན་
གོང་མ་ཡི། །དབང་དུ་བྱས་ཏེ་སྲུང་དགོས་རྒྱུ་མཚན་ཡང་། །གནས་གྱུར་གོང་མའི་ངོ་བོར་
ཡོད་ཕྱིར་རོ། །འོན་ཀྱང་དང་པོའི་ལས་པས་དགག་བྱ་དང་། །དགོས་པ་ཁྱད་པར་ཅན་ཞིག་དེ
རྩིར་མེད་ན། །འོག་མ་གཙོར་བྱ་རྒྱུད་ཚོད་བསྟུན་པར་གཅེས། །སྡོམ་པ་རེ་རེའང་སུམ་ལྡན་
དུ་སྒྲུབ་པ། །སོ་ཐར་ཉམས་ལེན་དཔེར་ན་རང་རྒྱུད་ལ། །འདོད་ཆགས་སྐྱེས་ཚེ་གཉེན་པོ་མི་
སྡུག་པ། །བསྒོམ་དང་རྟེན་གྱི་ངོ་ཚ་ཁྲེལ་ཡོད་པས། །སྤོང་བ་སོ་ཐར་སྡོམ་པ་དེའི་སྟེང་དུ། །
གཞན་གྱི་འདོད་ཆགས་རྒྱུ་འབྲས་མ་ལུས་པ། །རང་ལ་ལེན་ཅིང་བདེ་དགེ་ཕར་གཏོང་བས།།
འགྲོ་ཀུན་འདོད་ཆགས་མེད་པའི་བདེ་བ་དང་། །ལྡན་པར་བསྒོམ་པ་བྱང་སྡོམ་དེ་རྗེས་སུ། །
བླ་མ་སྤྱི་བོའམ་སྙིང་གར་བསྒོམ་པ་ལ། །གསོལ་བ་བཏབ་ནས་རང་སེམས་གསལ་བའི་ཆ།།
ཆགས་པར་ཤར་བ་དེ་ཉིད་འོད་དཔག་མེད། །བསྒོམ་སྟེ་བདེ་སྟོང་ངང་ལ་མཉམ་པར་བཞག།ག
-217



པབརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ཞེ་སྡང་ལ་སོགས་ཉོན་མོངས་གཞན་ལ་ཡང་། །རུང་མཐུན་རིག་འགྲེ་སྔགས་ཀྱི་སྡོམ་པ་སྟེ།།
སོ་ཐར་གསུམ་ལྡན་ཉམས་སུ་ལེན་ཚུལ་ལོ། །བྱང་སྡོམ་ཉམས་ལེན་དཔེར་ན་སྦྱིན་གཏོང་ཚེ།།
ཆང་དང་དུག་དང་མཚོན་སོགས་གནོད་པའི་རྒྱུར། །འགྱུར་བའི་མ་དག་སྦྱིན་སྤོང་སོ་ཐར་
དང་། །སྦྱིན་པས་བསྡུས་ནས་ཆོས་བཤད་ཕན་བདེ་ལ། །འགོད་ཅིང་ཤེས་རབ་ཀྱིས་ཟིན་
བྱང་སྡོམ་དང་། །ཀུན་ཀྱང་ལྷ་དང་ཡེ་ཤེས་རང་བཞིན་དུ། །བལྟ་བ་སྔགས་ཏེ་ཕར་ཕྱིན་དྲུག་
ཀ་ལ། །སྦྱར་བ་བྱང་སྡོམ་སུམ་ལྡན་སྒྲུབ་ཚུལ་ལོ། །སྔགས་ཀྱི་ཉམས་ལེན་སྒྲུབ་ཐབས་
གཅིག་ལ་ཡང་། །སྔོན་འགྲོས་སྡོམ་གསུམ་སོར་ཆུད་དངོས་གཞི་ལ། །སྣོད་བཅུད་སྦྱང་པ
བསྒྱུར་གནོད་སྤང་ཕན་སྒྲུབ་པ། །གཅིག་ཅར་འཇུག་ཕྱིར་སོ་བྱང་ཉམས་ལེན་ཚང་། །ངོ་བོ་
བདེ་ཆེན་ལམ་བྱེད་སྔགས་སྡོམ་དངོས། །རྗེས་སྤྱོད་འགྲོ་དོན་སྒྲུབ་ལའང་ཚང་རྩི་བ། །ཆོས་
ཉིད་བསམ་ལས་འདས་པའི་ཡོ་ལང་སྟེ། །གསུང་ངག་དབང་བཞིའི་ལམ་རེའང་བཞི་ལྡན་
དུ། །ཉམས་སུ་ལེན་པར་གསུངས་ཤིང་རིམ་ལྔ་ཡི། །རིམ་པ་རེ་རེའང་ལྔ་ལྡན་སྒྲུབ་པ་དང༌།།
གསང་མཐའི་སྒྲུབ་ཐབས་སྐུ་གསུམ་ལམ་བྱེད་ལ། །རེ་རེའང་སུམ་ལྡན་ཉིད་དུ་ག་
ད་དུ་གསུངས་
པས་ཤེས། །སྔགས་སུ་མ་ཟད་ཕ་རོལ་ཕྱིན་གཞུང་ལས། །རེ་རེ་དྲུག་ལྡན་སྤྱད་པར་གསུངས་
པས་ནས། །གསང་ཆེན་ཟབ་མོའི་གནས་ལུགས་འདི་ཙམ་ཞེས། །བྱིས་པའི་བློ་དང་རྟོག་
གེས་ཅི་སྟེ་དཔོག །མདོར་ན་ཕན་གནོད་སེམས་གཉིས་གཅིག་ཅར་དུ། །འཇུག་མིན་གཞན་
གནོད་གཞིར་བཅས་སྤོང་སེམས་དེ། །ཕན་འདོགས་ཞུགས་པར་གནས་གྱུར་དེ་ཉིད་ཀྱང་། །
ལྷ་དང་ཡེ་ཤེས་ཆོས་གཟུགས་ལམ་བྱེད་ཀྱིས། །ཟིན་པར་གནས་གྱུར་པས་ན་ངོ་བོ་གཅིག །
ལེན་ཡུལ་བསམ་པ་ཆོ་ག་དུས་སྐབས་བཅས། །ཐ་དད་ཕྱིར་ན་རང་ལྡོག་མ་འདྲེས་པ། །
དགག་བྱ་ཉོན་མོངས་ཐབས་ཀྱི་བྱེ་བྲག་གིས། །སྤོང་དང་མི་འཆིང་དགོས་པའི་གནད་གཅིག་
པར། །བརྩི་རུ་བཏུབ་ཅིང་གང་ཟག་ས་མཚམས་དག །ཕྱེད་པའི་དབང་གིས་མི་འགལ་འོག་་
-218



སྡོམ་གསུམ་འཇམ་དབྱངས་བླ་མའི་དགོངས་རྒྱན།
མ་ཡི། །ཡོན་ཏན་ཡར་ལྡན་ཚུལ་གྱིས་རྫོགས་པར་བཞེད། །
༈ དེ་བཞིན་གཤེགས་པའི་འདུལ་བ་འདའ་དཀའ་བའི། །རྡོ་རྗེའི་དམ་ཚིག་
སངས་རྒྱས་ཀུན་གྱི་སྡོམ། །ཨེ་ཝཾ་རྣམ་པ་མི་འགྱུར་བདེ་བ་ཆེ། །རྣམ་ཀུན་མཆོག་དང་ལྡན་
པའི་ཡན་ལག་ཏུ། །བསྟན་པའི་ཉམས་ལེན་མཐའ་དག་འདུ་མོད་ཀྱི། །ལམ་གྱི་ངོ་བོ་གཞན་
དུ་མི་འཚོལ་བའི། །མངོན་པར་རྟོགས་པ་འདུས་པའི་རྒྱུད་ཕྱི་མར། །རྒྱུ་རྒྱུད་ཐབས་རྒྱུད་
འབྲས་བུའི་རྒྱུད་གསུམ་དུ། །བསྟན་ཅིང་ཀླུ་སྒྲུབ་ཞབས་ཀྱིས་ལམ་ཐམས་ཅད་། །བསྐྱེད་
རིམ་ལུས་དབེན་བཅས་པ་སྔོན་སོང་བའི། །ངག་དབེན་སེམས་དབེན་སྒྱུ་ལུས་འོད་གསལ་།
དང༌། །ཟུང་འཇུག་རིམ་པ་ལྔ་ཡིས་བསྡུས་པའམ། །བསྐྱེད་རིམ་ལོགས་སུ་བྱས་ཏེ་རྫོགས་
རིམ་ལ། །ལྔར་དབྱེ་མངོན་རྟོགས་དྲུག་གིས་བསྡུས་པར་བཞེད། །སྤྱོད་བསྡུས་སྒྲོན་མེར་
སངས་རྒྱས་པའི་ཐེག་པ། །ཐེག་གསར་དྲན་གཅིག་རྟོག་པའི་རྣལ་འབྱོར་དང་། །དབེན་
གསུམ་བདེན་གཉིས་ཟུང་འཇུག་རིམ་བཞིན་དུ། །བསླབ་པ་དགུར་བསྡུས་སྔ་མ་དང་དོན་
གཅིག །སློབ་དཔོན་སྐལ་བཟང་རྡོ་རྗེའི་ལམ་རིམ་ལས། །མངོན་རྟོགས་ལྔར་བཤད་སྨིན་
པར་བྱེད་པ་དབང་། །སྨིན་པ་མི་ཉམས་བྱེད་པ་དམ་ཚིག་དང་། །མཚན་ཉིད་ཤེས་པའི་
ཐབས་སུ་རྒྱུད་ཉན་པ། །བྱང་ཆུབ་འགྲུབ་པའི་ཐབས་སུ་སེམས་སྦྱང་བ། །དེ་ཉིད་མཐའ་རུ་
ཕྱིན་བྱེད་སྤྱོད་པའོ། །དེ་ཡི་དང་པོ་གསུམ་ནི་སྔོན་འགྲོ་དང་། །བཞི་པ་ལམ་གྱི་དངོས་གཞི་
ལྔ་པ་ལ། །རྒྱུ་ནི་སྤྱོད་པ་མཐར་ཕྱིན་འབྲས་བུ་སྟེ། །གཉིས་སུ་ཕྱེ་བ་རྒྱུད་གསུམ་དང་མཐུན་
ནོ། །དགྲ་ནག་འགྲེལ་པར་དབང་དང་དམ་ཚིག་དང་། །བསྙེན་སྒྲུབ་འབྲས་བུ་ལས་ཚོགས་
དྲུག་གིས་ནི། །བསྡུས་པར་བཞེད་དེ་སྔ་མ་ཉིད་དང་མཚུངས། །ལེགས་ལྡན་འབྱེད་ཀྱིས་ལམ་
དང་འབྲས་བུ་ཡིས། །བསྡུས་པར་བཞེད་དེ་ལམ་ལ་སྨིན་གྲོལ་གཉིས། །སྨིན་བྱེད་དབང་
བཞི་གྲོལ་བྱེད་དེ་ཁོ་ནའི། །ཏིང་ངེ་འཛིན་དང་གྲོགས་སུ་སྤྱོད་པའོ། །འབྲས་བུ་གནས་སྐབས་
-219



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
དང་ནི་མཐར་ཐུག་པ། །ཏིང་ངེ་འཛིན་ལ་གཉིས་ཏེ་བསྐྱེད་རིམ་དང༌། །རྫོགས་རིམ་རིམ་ལྔ་
སྤྱོད་པ་སྤྲོས་བཅས་དང་། །སྤྲོས་མེད་ཤིན་ཏུ་སྤྲོས་མེད་གསུམ་འབྱུང་ངོ༌། །དེ་ལྟའི་མངོན་
རྟོགས་ཚུལ་མི་འདྲ་མང་ཡང་། །རྒྱུད་འདི་ཉན་དང་སྒྲུབ་རུང་གང་ཟག་གིས། །སྦྱང་གཞི་
རང་བཞིན་ཐ་མལ་པ་སྣང་བ། །སྤང་བྱ་རྟོག་པ་གསུམ་གྱི་ས་བོན་བཅས། །སྦྱོང་དང་སྤོང་
ཕྱིར་དམིགས་ཡུལ་རིགས་དྲུག་པར། །དམིགས་ཏེ་སྨིན་གྲོལ་ལམ་གཉིས་ཉམས་བླངས་
པས། །འབྲས་བུ་རེ་ཞིག་པ་དང་མཐར་ཐུག་པ། །ཐོབ་པ་རྒྱུད་འདིའི་བརྗོད་བྱ་མདོར་བསྡུས་
པའོ། །འཁོར་ལོ་བདེ་མཆོག་རྩ་རྒྱུད་ལ་བརྟེན་ནས། །སྤྱོད་པའི་རྡོ་རྗེས་སྦྱིན་བྱ་དབང་བཞི་
དང་། །ཉམས་སུ་བླང་བྱ་རིམ་གཉིས་གྲོགས་དམ་ཚིག །འབྲས་བུ་སྐུ་གསུམ་གྱིས་བསྡུས་
བཤད་པའི་རྒྱུད། །ཀུན་སྤྱོད་ལ་བརྟེན་གྲུབ་ཆེན་ལཱུ་ཧི་པས། །གང་ཟག་ལམ་དང་འབྲས་
བུའི་ཀུན་སྤྱོད་དེ། །སྤྱི་ཡི་མངོན་རྟོགས་གསུམ་གྱི་གང་ཟག་ལ། །དྲུག་དང་ལམ་ལ་གཙོ་བོ་
ཡན་ལག་གི །ཀུན་སྤྱོད་གཉིས་འབྱུང་གཙོ་བོར་སྐུ་གསུམ་པོ། །ལམ་བྱེད་མངོན་རྟོགས་
གསུམ་དང་ཡན་ལག་ལ། །དང་པོ་གཉིས་ཀྱི་རྫོགས་བྱེད་ཡན་ལག་ལྔ། །གསུམ་ག་རྫོགས་
བྱེད་ཡན་ལག་ལྔ་སྟེ་བཅུ། །འབྲས་བུ་ཐུན་མོང་བ་དང་མཆོག་ལ་གསུམ། །དབྱེ་བའི་ཉེར་
གཉིས་ཀྱིས་བསྡུས་རྒྱུད་གསུམ་དང་། །མཐུན་ཞིང་ཡུལ་དང་སྦྱར་བའི་ས་བགྲོད་ཚུལ། །
འོག་ནས་ཅུང་ཟད་འཆད་འགྱུར་གཞན་དུའང་ལྟོས། །དམ་པ་དང་པོའི་རྒྱུད་ཀྱི་དགོངས་པ་
ནི། །ཕྱི་ལྟར་འཇིག་རྟེན་ཁམས་དང་ནང་དུ་ནི། །རྡོ་རྗེ་ལུས་ཀྱི་གནས་ལུགས་གཏན་དབབ་
ནས། །གཞན་དུ་བསྙེན་སྒྲུབ་ཡན་ལག་བཞི་ལྡན་པའི། །བསྐྱེད་པའི་རིམ་པས་གཙོ་བོར་
འཇིག་རྟེན་དང་། །རྣལ་འབྱོར་རྣམ་པ་དྲུག་གི་རྫོགས་རིམ་གྱིས། །སྒོ་གསུམ་ཤིན་སྦྱང་རྡོ་རྗེ་
གསུམ་འགྲུབ་ཅིང་། །མི་འགྱུར་མཆོག་བདེའི་འབྲས་བུ་ལ་སྦྱོར་རོ། །རྒྱུད་ཆེན་གཞན་དང་
གཞན་ལ་བརྟེན་པ་ཡི། །རྣམ་གཞག་མང་མོད་འདི་དག་ཁྱབ་ཆེར་སྣང་། །
-220



སྡོམ་གསུམ་འཇམ་དབྱངས་བླ་མའི་དགོངས་རྒྱན།
༈ ཁྱད་པར་དགེས་པ་རྡོ་རྗེ་ལ་བརྟེན་པའི། །སྲོལ་ཆེན་དུ་མ་ཡོད་ཀྱང་གཙོར་
གྱུར་པ། །བིར་ཌོམྦིར་བཅས་པའི་རྗེས་འབྲང་བ། །མི་ཐུབ་ཟླ་བའི་གཞུང་ལས་རྒྱུད་གསུམ་
གྱིས། །ཕྱེ་བའི་མངོན་རྟོགས་སུམ་ཅུ་རྩ་བརྒྱད་དེ། །རྒྱུ་དང་སྤང་བྱ་རིགས་དང་རྐྱེན་དུས་ལ།།
ལྟོས་པའི་གང་ཟག་ལྔ་དང་དབང་བསྐུར་བའི། །སློབ་དཔོན་མཚན་ཉིད་དེ་ཡི་བྱ་བ་ལ། །
འཇུག་པ་དཀྱིལ་འཁོར་བསྟན་དང་དངོས་གཞི་ཡི། །ཆོ་ག་རྣམས་ཏེ་རྒྱུ་རྒྱུད་མངོན་རྟོགས་
དགུ། །མཆོག་སྒྲུབ་པ་དང་དངོས་གྲུབ་མཐའ་དག་ནི། །སྒྲུབ་པའི་མངོན་རྟོགས་གཉིས་ལས་
དང་པོ་ལ། །ལྟ་བ་བསྐྱེད་རྫོགས་སྤྱོད་དང་ཉེ་རྒྱུ་བཞི། །བསྐྱེད་རིམ་ཡབ་ཀྱི་བཞི་དང་ཡུམ་
གྱི་གཅིག །རྫོགས་རིམ་རྡོ་རྗེའི་ལུས་ཀྱི་གནས་ལུགས་དང་། །གཉིས་མེད་ཡེ་ཤེས་ངོ་བོ་
ཐབས་ལམ་དངོས། །རང་བྱིན་རླབས་དང་དཀྱིལ་འཁོར་འཁོར་ལོ་གཉིས། །ཡེ་ཤེས་མཚན་
ཉིད་ཕན་ཡོན་བཅས་ཏེ་ལྔ། །སྤྱོད་པ་ཀུན་འདར་དང་ནི་ཀུན་བཟང་ངོ༌། །གཉིས་པར་བཟླས་
དང་སྦྱིན་སྲེག་གཏོར་མ་དང་། །རབ་གནས་འཁྲུལ་འཁོར་འཆད་བྱ་དམ་ཚིག་སྟེ། །ཐབས་
རྒྱུད་མངོན་རྟོགས་ཉི་ཤུ་རྩ་གཅིག་གོ །དབྱེ་གཞི་སྐུ་གསུམ་ཡེ་ཤེས་ལྔས་བསྡུས་པ། །དེ་
ལས་ཕྱེ་བའི་ཡན་ལག་བདུན་ཏེ་བརྒྱད། །དེ་དག་རྒྱུད་ན་འཁྲུགས་ཀྱི་ཚུལ་ཅན་ཏེ། །རགས་
པ་གང་ཟག་གཞུག་ཟག་གཞུག་པའི་རིམ་པ་ལྟར། །འབྲས་བུ་ལམ་དང་གང་ཟག་རྣམས་བསྟན་ཏོ། །དེ་
བཞིན་བིརྱའི་རྗེས་འབྲང་ནག་པོ་པའི། །བཤད་སྲོལ་མན་ངག་ལུགས་ལ་རྒྱུད་གསུམ་ལས།།
ཕྱེ་བའི་མངོན་རྟོགས་ལྔ་བཅུ་རྩ་བདུན་ཏེ། །རྒྱུ་རྒྱུད་ལ་བཞི་ཐབས་རྒྱུད་ལ་སོ་དྲུག །འབྲས་
བུའི་རྒྱུད་ལ་བཅུ་བདུན་འབྱུང་བ་ནི། །རིན་ཆེན་ལྗོན་ཤིང་ཉིད་ལས་རྟོགས་པར་བྱ། །མངོན་
རྟོགས་གཙོ་བོ་དབང་དང་རིམ་གཉིས་ལས། །བྱུང་བའི་ཕྱག་ཆེན་རྣམ་གཞག་རྗེ་བཙུན་བ
གྱིས། །རང་སེམས་གདོད་ནས་སྤྲོས་བྲལ་རྒྱུ་རྒྱུད་དང་། །དབང་གི་ཡེ་ཤེས་ལམ་གྱི་ལྟ་བ་
དང་། །ཉམས་མྱོང་སངས་རྒྱས་ས་དང་ངོ་བོ་གཅིག །རྟོགས་པའི་ཁྱད་པར་ཟླ་བའི་དཔེ་ཡིས་
-221



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བསྟན། །ཞེས་གསུངས་རྒྱུད་གསུམ་དབྱེར་མེད་དུ་སྡོམ་པའི། །དྲི་བྲལ་ཆོས་དབྱིངས་རྟོགས་
ཚད་མོས་སྤྱོད་དང་། །འཕགས་ས་བཅུ་གསུམ་དབྱེ་བས་འགྲིབ་འཕྲོ་དང་། །ཡར་ངོར་ཆ་
ཤས་འཕེལ་བའི་ཟླ་བའི་དཔེས། །མཚོན་ཞིང་ཀླུ་སྒྲུབ་ཞབས་ཀྱིས་དེ་མཚུངས་བཤད། །
ཞིབ་པར་བདུད་རྩིའི་ཉིང་ཁུ་རྩ་འགྲེལ་ལྟོས། །དཔེ་དོན་ཡེ་ཤེས་གཉིས་ཀྱི་ངོ་བོ་ཙམ། །
སྨོས་ན་རྣམ་གྲངས་པ་ཡི་དོན་དམ་བདེན། །མངོན་སུམ་རྟོགས་པ་བླ་མེད་ལམ་ཞུགས་ཀྱི། །
སོ་སྐྱེའི་རྒྱུད་ཀྱི་ཡེ་ཤེས་ཐེག་པ་གང་། །མཚོན་བྱེད་དཔེ་ཡི་ཡེ་ཤེས་དཔེའི་ཕྱག་ཆེན། །དཔེ་
ཡི་སྔགས་སྡོམ་ཞེས་བྱ་དོན་དུ་གཅིག །དབང་དང་རིམ་གཉིས་ལས་བྱུང་རང་བྱུང་གི །ཡེ་
ཤེས་ཉིད་ཡིན་རང་རིག་མངོན་སུམ་པར། །བཞེད་དེ་སོ་སྐྱེའི་ཡེ་ཤེས་ཡིན་པས་སོ། །རང་
བྱུང་དེ་ལ་བདེ་ཆེན་ཡེ་ཤེས་སོགས། །མཚན་གྲངས་མང་ཡང་ཡེ་ཤེས་མ་སྐྱེས་པའི། །སྤོང་
སེམས་ཙམ་ལ་དེ་དག་མི་འཇུག་པས། །སྡོམ་དང་ཡེ་ཤེས་ཁྱབ་མཉམ་དུ་མི་བཟུང་། །ཡུལ་
ལ་འཕྲོ་བཀག་རྟོག་པ་ཁ་ཚོམ་པའི། །སྟོང་རྐྱང་ཕྱག་ཆེན་འདོད་མོད་སྔགས་ཀྱི་མིན། །དེ་
བཞིན་གསལ་ཆ་སྣང་སྟོང་ཕྲ་མོ་ཙམ། །རྟོགས་ལ་མཐོང་ལམ་འདོད་པའང་དབང་དུས་ཀྱི།།
ཡེ་ཤེས་སྐད་ཅིག་མ་ལ་མཐོང་ལམ་དུ། །བཏགས་པའི་ནཱ་རོའི་སྒྲོས་ཀྱིས་འཁྲུལ་གཞི་བྱས།
ཆོས་ཉིད་མངོན་སུམ་མཐོང་བའི་ཡེ་ཤེས་གང་། །མཚོན་པར་བྱ་བ་དོན་གྱི་ཡེ་ཤེས་དང་།།
དོན་གྱི་ཕྱག་ཆེན་དོན་གྱི་སྔགས་སྡོམ་དང་། །བླ་མེད་འཕགས་པའི་ཡེ་ཤེས་དོན་གཅིག་པ། །
རང་བྱུང་ཡེ་ཤེས་གོམ་བརྟན་མཐོང་བའི་ལམ། །མཚན་མར་བཅས་པའི་འབད་རྩོལ་ལ་མི་
ལྟོས། །བློ་རིགས་བྱེ་བྲག་རྣལ་འབྱོར་མངོན་སུམ་མོ། །སངས་རྒྱས་ས་དང་དེ་ཡི་ཡེ་ཤེས་
དང་། །འབྲས་བུའི་རྒྱུད་ཀྱི་སྔགས་སྡོམ་རྣམས་དོན་གཅིག །དེ་ལྟའི་དཔེ་དོན་ཡེ་ཤེས་རིམ་
སྐྱེས་པས། །འཕགས་པའི་ས་ཐོབ་དེ་ཡི་རྣམ་གཞག་ནི། །གནས་སྐབས་འབྲས་བུ་སློབ་
ལམ་ས་བཅུ་གཉིས། །གནས་སོགས་བཅུ་གཉིས་དང་སྦྱར་ཀྱེ་རྡོ་རྗེའི། །རྩ་བཤད་སྡེབ་པ་སྟེ
-222



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ལྟར་ན་དང་པོ་གཉིས། །བགྲོད་བྱེད་ཕྱི་ནང་ཡུལ་ཆེན་བཞི་བཞི་དང༌། །གསུམ་པ་ནས་ནི་
བཅུ་པའི་བར་བགྲོད་བྱེད། །གཉིས་གཉིས་འབྱུང་ཞིང་བཅུ་གཅིག་བཅུ་གཉིས་པར། །བཞི་
བཞི་སྦྱར་བའི་སུམ་ཅུ་རྩ་གཉིས་སྟེང་། །སྒྲུབ་པ་པོ་ཉིད་གང་དུ་འཚང་རྒྱ་བའི། །ཕྱོགས་བཞི་
།
དབུས་ལྔ་བསྣན་པས་སོ་བདུན་ནོ། །བགྲོད་ཚུལ་ཕྱི་རོལ་ཡུལ་ཆེན་སོ་གཉིས་ཀྱི། །མཁའ་
འགྲོ་དབང་དུ་འདུས་ཤིང་ནང་དུ་ནི། །དེ་དག་རང་བཞིན་རྩ་ཡིག་སོ་གཉིས་ཀྱི། །རླུང་སེམས་
དབུ་མར་ཐིམ་པའི་རྟེན་འབྲེལ་གྱིས། །བགྲོད་བྱ་བཅུ་གཉིས་ས་ཡི་སྤངས་རྟོགས་བསྐྱེད། །
འདི་ནི་བརྟག་གཉིས་དགོངས་པ་སམ་བུ་ཊས། །སྐོང་བའི་ལུགས་ཡིན་ཕྱག་ཆེན་ཐིག་ལེ་
ཡིས། །སྐོང་བ་ཡོད་དེ་བདག་མེད་བསྟོད་པ་དང་། །འཕགས་མཆན་ལུགས་སུ་རིམ་བཞིན་
རྟོགས་པར་བྱ། །བདེ་མཆོག་ཉུང་དུ་མངོན་བརྗོད་བླ་མ་གཉིས། །སྡེབས་པས་དེ་བཞིན་
འབྱུང་ཕྱིར་དགོངས་པ་མཐུན།ངས་པ་མཐུན། །ཕྱི་ཡི་ཕྱོགས་བཞི་དབུས་སམ་རི་གླིང་ལྔའི། །མཁའ་འགྲོ་
དབང་དུ་འདུས་ཤིང་སྙིང་དབུས་ཀྱི། །སྦས་པའི་རྩ་ལྔ་བདུད་འབྲལ་ཆ་དང་བཅས། །སྤྱི་
གཙུག་དབུ་མར་ཐིམ་ལས་མི་སློབ་ལམ། །བཅུ་གསུམ་རྡོ་རྗེ་འཛིན་ས་མངོན་དུ་འགྱུར། །
སྤྱིར་ན་ཚོགས་སྦྱོར་ཕ་རོལ་ཕྱིན་ལམ་གྱིས། །བགྲོད་ནས་བླ་མེད་ལམ་ཞུགས་དེ་ཡན་ཆད།།
བླ་མེད་ལམ་གྱིས་བགྲོད་དང་ས་དང་པོ། །དྲུག་པ་བཅུ་པ་ཐོབ་ནས་འཇུག་པའང་ཡོད།
བཅུ་གཅིག་པ་ཡན་བླ་མེད་ཁོ་ན་ལས། །གཞན་གྱིས་བགྲོད་མིན་སྦས་པའི་ས་ཡིན་ཕྱིར། །
དོན་སྦས་མིང་མ་སྦས་དང་གཉིས་ཀ་སྦས། །མིང་སྦས་དོན་མ་སྦས་པ་རིམ་བཞིན་འཇུག །
ཕར་ཕྱིན་གཞུང་ལས་ཀུན་ཏུ་འོད་ས་དེ། །སངས་རྒྱས་སུ་བཤད་མཐར་ཐུག་འདོད་པའི་
ཕྱིར། །མདོ་སྔགས་སངས་རྒྱས་མཚན་གཞི་མ་མཐུན་ཀྱང་། །སྤངས་རྟོགས་མཐར་ཐུག་
བརྙེས་ལ་སངས་རྒྱས་སུ། །འཇོག་ཕྱིར་མཚན་ཉིད་རྣམ་པ་ཀུན་ཏུ་མཐུན། །རྒྱུ་མཚན་བྱེ་
སྨྲའི་གཞུང་ནས་བླ་མེད་བར། །སྐུ་དང་ཡེ་ཤེས་རྣམ་གཞག་བཤད་ཚད་ཀུན། །གདུལ་བྱའི་
-223



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
བློར་མཚམས་ཡོན་ཏན་ལྡོག་པའི་ཆ། །སྨོས་པ་ཙམ་ལས་ཐོབ་བྱར་མཚུངས་གྱུར་ཀྱང་། །དེ་
དེའི་ལམ་གྱིས་ཐོབ་པའི་ངེས་པ་ཅི། །བྱེ་སྨྲས་སྐུ་གཉིས་ལས་གཞན་མི་འདོད་ཅིང་། །མདོ་
སེམས་དབུ་གསུམ་མཐུན་པར་སྐུ་གསུམ་དང་། །ཡེ་ཤེས་བཞི་འདོད་བྱ་སྤྱོད་རྒྱུད་སྡེ་ལས། །
ངོ་བོ་དེ་མཚུངས་རྣམ་པ་སོ་སོར་ཡོད། །ཡོ་གར་གཟུགས་སྐུ་རིགས་ལྔར་འདོད་པའི་ཚེ། །ཡེ་
ཤེས་ལྔར་བཞེད་དག་བྱའི་དབང་གིས་སོ། །རྣལ་འབྱོར་ཆེན་པོར་དབང་བཞི་ལམ་བཞི་ཡི།།
རྟེན་འབྲེལ་ཉིད་ལས་སྐུ་བཞི་འབྱུང་བར་བཞེད། །ལམ་འབྲས་དགོངས་པ་སྐུ་ལྔར་བཞེད་
པ་དང་། །འཇམ་དཔལ་རང་གི་ལྟ་འདོད་མདོར་བསྟན་པའི། །མདོ་ལས་སྐུ་གཅིག་ནས་ནི་
སྐུ་ལྔའི་བར། །གསུངས་པའི་ལུང་དེའི་དགར་དང་འབྱེད་ཚིག་གི །ནུས་པས་སྐུ་གསུམ་སྐུ་
བཞིར་འདོད་པ་གཉིས། །འབྱུང་བས་ཕར་ཕྱིན་ལུགས་ལ་སྐུ་གསུམ་འཐད། །བླ་མེད་སྤྱི་ལ་
ཡན་ལག་བདུན་ལྡན་དུ། །བཞེད་དང་དེ་ལས་སྐུ་གསུམ་གྱིས་བསྡུས་པ། །ཡང་ན་དོན་དམ་
སྐུ་དང་ཀུན་རྫོབ་སྐུ། །གཉིས་པོ་རེ་རེའང་སྐུ་གསུམ་དང་ལྡན་ཞིང༌། །ཡན་ལག་བདུན་
བདུན་ལྡན་པས་བསྡུས་པ་ཡོད། ཁྱད་པར་ཀྱེ་རྡོར་རྒྱུད་ལས་སྐུ་བཞི་པོ། །དངོས་སུ་བསྟན་
ཅིང་
ང་ཤིན་ཏུ་རྣམ་དག་པའི། །ངོ་བོ་ཉིད་སྐུ་བསྣན་པས་སྐུ་ལྔ་དང་། །གུར་ལས་ཡེ་ཤེས་ལྔས་
བསྡུས་བཤད་གཞི་སྟེ། །འཆད་བྱེད་ཡན་ལག་ལྔས་བསྡུས་སྐུ་ཡེ་ཤེས། །བསྲེ་བའི་ཚུལ་
རྣམས་རྒྱུད་ཀྱི་མངོན་རྟོགས་ལྟོས། །མདོར་ན་འཐོབ་བྱ་ཐོབ་བྱེད་མཐར་ཐུག་པ། །ངེས་གསང་
ཚུལ་ལས་གཞན་དུ་སུ་ཞིག་ཚོལ། །འབྲས་དེ་རྫོགས་ལ་ཐུབ་བསྟན་གྲུ་བཞི་པར། །ཉམས་
སུ་ལེན་པ་ངོ་མཚར་རྨད་ཀྱི་ཆོས། །ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་
གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན་ལས་སྡོམ་གསུམ་གནས་
གྱུར་སོགས་བཤད་པའི་ལེའུ་སྟེ་ལྔ་པའོ།། །།
མཁས་པའི་ཉི་མ་རྣམས་ནི་ཞིང་གཞན་བཞུད། །འགའ་ཙམ་བཞུགས་པའང་
-224



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ལེགས་བཤད་འོད་མི་འགྱེད། །བློ་གསལ་ཟླ་བ་གཞན་དབང་གཟའ་ཡིས་ཟིན། །དགེ་འདུན་
སྐར་ཕྲེང་འདུ་འཛིའི་སྤྲིན་གྱིས་སྒྲིབ། །རྒྱུ་དེས་སངས་རྒྱས་བསྟན་པ་མཚན་མོར་གྱུར།།
འཇིག་རྟེན་ལོང་བ་དམིགས་བུ་བྲལ་བཞིན་འཁྱམས། །འབྱོར་ལྡན་རྣམས་ནི་བླུན་པོའི་རྐང་
པ་འདེགས། །མ་བསླབས་མ་སྦྱངས་དགེ་སྦྱོང་ཁས་འཆེ་བས། །འདུལ་བར་མི་སྣང་མདོ་སྡེ་
ལ་མི་འཇུག །ཆོས་ཉིད་དང་འགལ་བརྟུལ་ཞུགས་འཚོ་བ་ཉམས། །ཏིང་འཛིན་ཤེས་རབ་
ལོག་པའི་ཕྱོགས་སུ་སྤྱད། །སྟོང་ཉིད་རྐྱང་འདེད་སྔགས་ལ་རང་དགར་འཇུག །ཇི་བཞིན་སྒྲ་
དང་སྒྲ་མིན་རྣམ་པར་འཆོལ། །དགོངས་དང་དགོངས་པ་མིན་པའི་ཆ་མ་རྟོགས། །དྲང་དང་
ངེས་པའི་དོན་གྱི་ཤན་མ་ཕྱེད། །བསྟན་པ་དཀྲུགས་འདི་བཅོས་སུ་ཅང་ཡོད་དམ། །འོན་ཏང་
མཁས་པ་ཅི་ཡོད་དཔུང་བསྒྲིལ་ཏེ། །ཚུལ་བཞིན་བཤད་ན་དཀར་ཕྱོགས་དབུགས་འབྱིན་
ཅིང་། །བདུད་སྡེ་དཔུང་བཅས་མྱ་ངན་ཁུང་བུར་འཛུད། །ཐུབ་བསྟན་སྐྱ་རེངས་གསར་པ་
འཆར་ཡང་སྲིད། །དེ་ཕྱིར་ས་སྐྱའི་འཇམ་དབྱངས་བླ་མ་ཞེས། །གྲགས་པའི་མེ་ཏོག་རྣམ་
པར་རྒྱས་དེ་དང་། །སྲོལ་འབྱེད་ཉི་མ་འགྲན་བྲལ་གོ་རམ་ཆེའི། །ལེགས་བཤད་ལ་བརྟེན་
ཚུལ་འདི་འབད་པས་སྦྱར། །བདག་བློ་དམན་ཞིང་སྦྱངས་པའི་མཐུ་ཆུང་བས། །ནོངས་པར་
གྱུར་གང་མཁས་པའི་མདུན་སར་བཤགས། །ལྷག་བསམ་ཟླ་བའི་མ་མའི་ཀུན་ཕན་གྱིས། །
སྙིང་ལ་སིམ་པ་སྟེར་རོ་སྐལ་བཟང་རྣམས། །བསོད་ནམས་དུང་ལྟར་དཀར་ཞིང་ག་པུར་
ལྟར། །བསིལ་བ་དེས་ནི་འགྲོ་ཀུན་འདུལ་བ་གསུམ། །འགལ་མེད་སྤྱོད་ལས་ཆོས་ཀུན་བདེ་
བ་ཆེར། །སྡོམ་པའི་ཕྱག་རྒྱ་ཆེན་པོ་གྲུབ་གྱུར་ཅིག །འགྲོ་བའི་སྡུག་བསྔལ་སྨན་གཅིག་རྒྱལ་
བའི་བསྟན། །ཡུན་རིང་གནས་ཤིང་གཙུག་ལག་ཁང་པ་རྣམས། །ཀློག་སོགས་འཁོར་ལོ་
གསུམ་ལྡན་དགེ་འདུན་གྱིས། །གང་ཞིང་རྒྱལ་ཁམས་བདེ་བར་འཚོ་གྱུར་ཅིག །སྲིད་པ་
གསུམ་ན་འཇམ་དབྱངས་བླ་མ་ཞེས། །མཚན་སྙན་གསེར་གྱི་འཁོར་ལོས་སྒྱུར་བའི་མོད། །
-225



གབརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
ལོག་སྨྲའི་སྡེ་དཔུང་སྟོབས་ཤུགས་རང་ཉམས་པ། །ཆོས་ཀྱི་རྒྱལ་པོའི་ཤིས་པར་རྒྱས་གྱུར་
ཅིག །བསོད་ནམས་བྱེ་བའི་གངས་རིར་གནས་བཅས་ཤིང་། །ཐུབ་བསྟན་མ་སྨད་སེང་གེའི་
སྒྲ་དབྱངས་ཅན། །བྱང་ཕྱོགས་འདི་ན་གོ་རམས་ཆེན་པོར་གྲགས། །བསྟན་པའི་ཉི་མའི་ཤིས་
པ་འབར་གྱུར་ཅིག །དེ་ལྟར་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་
ལ་འབེབས་པ་འཇམ་དབྱངས་བླ་མའི་དགོངས་རྒྱན་ཞེས་བྱ་བ་འདི་ནི། ༧ཁྱབ་བདག་
འཇམ་པའི་རྡོ་རྗེ་ངུར་སྨྲིག་འཆང་བའི་སྒྱུ་འཕྲུལ་མཁན་ཆེན་དཔལ་ལྡན་ཆོས་ཀྱི་རྒྱལ་མཚན་
དྲི་མེད་ལེགས་པའི་བློ་གྲོས་དཔལ་བཟང་པོའི་ཞལ་སྔ་ནས་སྡོམ་པ་གསུམ་གྱི་བཀའ་དྲིན་
ནོས་པས་ཐོག་དྲངས་ཡོངས་འཛིན་ཆོས་བཞིན་དུ་འདོམས་པ་མང་པོའི་ཞལ་གྱི་བདུད་རྩི་
ཐོབ་ཅིང་། ཁྱད་པར་ལུང་རིག་སྨྲ་བའི་གཙུག་རྒྱན་མཁན་ཆེན་མི་ཕམ་སེང་གེ་རབ་རྒྱས་
དཔལ་བཟང་པོའི་དྲུང་དུ་ལུགས་སྲོལ་དྲི་མ་མེད་པ་འདི་ཉིད་ཕྱོགས་ཙམ་ཐོས་པའི་སྐལ་
བཟང་ཅན། རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་ས་པའི་འོད་
ཟེར་རམ། ཐ་སྙད་རིག་པའི་བཏགས་མིང་དུ། འཇམ་དབྱངས་སྨྲ་བའི་ཉི་མ་ཚངས་སྲས་
དགྱེས་པའི་ལང་ཚོ་ཞེས་བོད་པས། ཁམས་གསུམ་ཆོས་ཀྱི་རྒྱལ་པོ་འཇམ་དབྱངས་བླ་མ་ས་
སྐྱ་པཎྜིཏ་ཆེན་པོ་དགོངས་པ་ཆོས་དབྱིངས་སུ་མཉམ་པར་བཞག་པའི་ཚུལ་བསྟན་པ་ནས་ལོ་
དྲུག་བརྒྱ་དང་བདུན་ཅུ་དོན་གཉིས་བརྒལ་ཞིང་། བྱང་ཕྱོགས་ཐུབ་པའི་རྒྱལ་ཚབ་བྱམས་
མགོན་གཉིས་པ་གོ་རམས་བསྟན་པའི་ཉི་མ་བསོད་ནམས་སེང་གེ་ཞིང་ཁམས་གཞན་གྱི་
གདུལ་བྱ་ལ་གཟིགས་ནས་ལོ་སུམ་བརྒྱ་དང་དྲུག་ཅུ་རེ་དགུ་སྔོན་དུ་འདས་པ་འཕགས་པའི་
ཡུལ་ན་རཀྟ་ས་སྟེ་སྲིན་པོ་ཞེས་པ་ཤིང་མོ་ཡོས་ཀྱི་ལོ། གྲོ་ཞུན་ཟླ་བའི་དཀར་ཕྱོགས་ཀྱི་རྒྱལ་
བ་དང་པོའི་ཚེས་ལ་མདོ་སྨད་སའི་ཐིག་ལེ་སྡེ་དགེ་ལྷུན་གྲུབ་སྟེང་དུ་གྲུབ་པར་བགྱིས་
པའོ།། །།
-226



སྡོམ་གསུམ་འཇམ་དབྱངས་བླ་མའི་དགོངས་རྒྱན།
ལ
༄༅། །ཕྱག་མཚན་རི་མོའི་བསྟོད་ཚིག་ལས་
འཕྲོས་པའི་དྲིས་ལན་དགེ །
༈ ན་མོ་མཉྫགྷོཥ་བྷུ་མི་པཎྜར་པཎྜིཏཱ་ཡ། བདག་ཉིད་ཆེན་པོས་སྐྱ་པཎྜི་ཏས་
བསམ་ཡས་སུ་ཆོས་ཀྱི་འཁོར་ལོ་བསྐོར་བའི་སྐབས་ཤིག་ཏུ་སྔོན་བྱོན་དམ་པ་རྣམས་ཀྱི་རྣམ་
ཐར་ང་དང་སྐུ་དྲིན་རྗེས་སུ་དྲན་པའི་རྐྱེན་གྱིས་ད་ལྟ་རང་རེས་འབྲི་སྲོལ་ཡོད་པའི་རི་མོ་འདི་
དག་ཕྱག་བསྟར་དུ་གནང་བའི་ཞལ་བྱང་དུ། སྡོམ་བརྩོན་དམ་པ་དཔལ་ལྡན་ཞི་བ་འཚོ། །
ཞེས་སོགས་ཀྱི་ཚིགས་སུ་བཅད་པ་རྣམས་འགོད་པར་མཛད་དོ། །དེ་དག་གི་མཚོན་དོན་
ཙམ་བཤད་ན་དབུས་ཀྱི་པདྨའི་སྡོང་པོས་ནི་སློབ་དཔོན་ཆེན་པོ་པདྨ་འབྱུང་གནས་མཚོན་ཏེ་
སློབ་དཔོན་གྱི་མཚན་དང་ཆོས་མཚུངས། པདྨའི་ལྟེ་བའི་རལ་གྲིས་ནི་འཇམ་དབྱངས་ཀྱི་
སྤྲུལ་པ་ཆོས་རྒྱལ་ཁྲི་སྲོང་ལྡེའུ་བཙན་མཚོན་ཏེ་སྤྲུལ་གཞིའི་མཚན་མ་ཉིད་དོ། །དེ་གཉིས་
ཡོན་མཆོད་རྣམ་པ་ཐ་དད་ཀྱང་ཡེ་ཤེས་གཅིག་པའི་ཕྱིར་རྟེན་དང་བརྟེན་པའི་ཚུལ་ལམ།
སློབ་དཔོན་ཆེན་པོའི་ཐུགས་ལས་སྐྱེས་པའི་ཆོས་སྲས་རྗེ་འབངས་ཉེར་ལྔར་གྲགས་པའི་
གཙོ་བོ་ནི་མི་རྗེ་ཁྲི་སྲོང་ལྡེའུ་བཙན་ཡིན་པས་པདྨའི་ཟེ་འབྲུ་ལས་འཐོན་པའི་ཚུལ་དུ་བཀོད་
པའོ། །པད་སྡོང་གི་གཡས་ཕྱོགས་ཀྱི་ངང་སེར་མགོ་གཉིས་པས་ནི་སློབ་དཔོན་ཆེན་པོ་ཞི་བ་
འཚོ་དང་ཀ་མ་ལ་ཤཱི་ལ་སྟེ་པདྨའི་ངང་ཚུལ་གཉིས་མཚོན་ཏེ་ཐུགས་ཀྱི་ལྟ་གྲུབ་དགོངས་པ་
གཅིག་པས་ལུས་གཅིག་ལ། །གསུང་གིས་ཆོས་སོ་སོར་སྟོན་པས་མགྲིན་པ་གཉིས་ཅན།
སློབ་དཔོན་གཉིས་ཀའང་རྟེན་སྡོམ་བརྩོན་གྱི་མཆོག་ཏུ་བཞུགས་པས་ངང་སེར་གྱི་གཟུགས་
སུ་བཀོད་པའོ། །གཡོན་ཕྱོགས་ཀྱི་ནེ་ཙོ་མགོ་གཉིས་པས་ནི་སྤྲུལ་པའི་ལོ་ཙཱ་བ་སྐ་བ་དཔལ་
-227



བརྩེ་ཆེན་འོད་སྣང་ལས། པོད་ཆེན་དྲུག་གི་དྲུག་པ་སྡོམ་གསུམ་རྩ་བའི་སྐོར།
སབརྩེགས་དང་ཅོག་རོ་ཀླུའི་རྒྱལ་མཚན་གཉིས་མཚོན་ཏེ་ཐུགས་དགོངས་གཅིག་ལ་ཆོས་སོ་
སོར་སྟོན་པས་ལུས་གཅིག་མགྲིན་པ་གཉིས་ཅན། ནེ་ཙོས་བྱ་སྐད་དང་མི་སྐད་གཉིས་སྨྲ་བ་
ལྟར་ལོ་ཙཱ་བས་ཀྱང་རྒྱ་བོད་ཀྱི་སྐད་གཉིས་སྨྲ་བས་ནེ་ཙོའི་གཟུགས་སུ་བཀོད་པའོ། །དེ་
ཐམས་ཅད་ཀྱང་རྒྱ་མཚོ་ཆེན་པོའི་དབུས་སུ་གནས་པ་ནི་དཔལ་བསམ་ཡས་མི་འགྱུར་ལྷུན་
གྱིས་གྲུབ་པའི་གཙུག་ལག་ཁང་འདི་ཉིད་ལ་དུས་དབང་གིས་མེའི་གནོད་པ་འབྱུང་བ་ལུང་
བསྟན་པ་ཞི་བའི་རྟེན་འབྲེལ་ཡིན་ཏེ་ཞལ་བྱང་གི་གཤམ་དུ་གཙུག་ལག་ཁང་འདི་ལ་ཕན་
པའི་རྟེན་འབྲེལ་ཞིག་ཡོད་ཅེས་གསུངས་པས་ཤེས་སོ། །དེ་དག་གི་དགོས་པ་ནི། བོད་
རྨོངས་པའི་གླིང་དུ་སངས་རྒྱས་ཀྱི་བསྟན་པའི་ཉི་མ་ཤར་བ་ནི་མཁན་སློབ་ཆོས་གསུམ་ལོ་ཙཱ་
བ་དང་བཅས་པའི་ཐུགས་བསྐྱེད་དང་སྨོན་ལམ་བདག་པོའི་རྐྱེན་དང་ཕྲིན་ལས་ཀྱི་ཕྱག་རྗེས་
ཁོ་ན་ཡིན་ནོ་ཞེས་དྲན་བསྐུལ་དད་པའི་གསལ་འདེབས་དང་། བྱས་པ་ཤེས་ཤིང་དྲིན་དུ་
གཟོ་བ་ནི་སྐྱེས་བུ་དམ་པའི་རྣམ་ཐར་ཡིན་པས་ན་སྐྱེ་བོ་བློ་གྲོས་དང་ལྡན་པ་དག་གིས་གཙོ་
བོར་བསྟན་པའི་བྱ་བ་འཆད་ཉན་སྒོམ་སྒྲུབ་ལ་འབུངས་ཤིང་གཙུག་ལག་ཁང་འདི་དག་གི་
ཞབས་ཏོག་ལའང་བརྩོན་དགོས་སོ་ཞེས་འདོམས་པའི་ཆེད་དུ་མཛད་པ་ལགས། རྡོ་རྗེ་དང་
པོ་ཏི་བྲི་བ་སོགས་ནི་རྒྱུ་མཚན་མ་ངེས་པ་དག་གིས་རིགས་གསུམ་མགོན་པོར་རློམས་ཏེ་རང་
དགར་བཀོད་པར་སྣང་ངོ༌། །ཞེས་པ་འདི་ནི་དྲུང་རམས་པ་ཚུལ་ཁྲིམས་རབ་རྒྱས་ཀྱིས་དྲིས་
པའི་ལན་དུ་ངག་དབང་ལེགས་གྲུབ་ཀྱིས་སྒྲོལ་ཆེན་རིམ་པར་བྱོན་པའི་བསྟི་གནས་སུ་བྲིས་
པའོ། །ཤུབྷཾ།། །།
-228



། ཕར་ཕྱིན་དྲུག་གི་རྩ་བའི་སྐོར་བོད། ༡༧
རྗེ་བཙུན་བྱམས་པ་སོགས།
བུ་ཆུང་།རྩོམ་པ་པོ།
རྩོམ་སྒྲིག་འགན་འཁུར་བ།
ལག་བསྟར་རྩོམ་སྒྲིག་བ།
མདུན་ཤོག་འཆར་འགོད་བ།
དཔེ་སྐྲུན།
འགྲེམ་སྦྲེལ་ཚན་པ།
པར་འདེབས་ཚན་པ།
དེབ་ཚད།
པར་ཤོག
པར་གཞི།
པར་ཐེངས།སྟོང་ར་བ་ཐུབ་བསྟན་སྨོན་ལམ།
སྟོང་ར་བ་ཐུབ་བསྟན་སྨོན་ལམ།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
རྒྱལ་ཡོངས་ཤིན་ཧྭ་དཔེ་ཚོང་ཁང་།
ཁྲིན་ཏུ་ཀོའོ་ཐུའུ་བརྡ་ཁྱབ་པར་འདེབས་ཚད་ཡོད་ཀུང་སི།
787 X 10921/16
123.25
2019ལོའི་ཟླ་6པར་པར་གཞི་དང་པོ་བསྒྲིགས།
2019ལོའི་ཟླ་6པར་པར་ཐེངས་དང་པོ་དཔར།
པར་གྲངས།01-1,500
ISBN 978-7-5700-0259-7དཔེ་རྟགས།
རིན་གོང་།ཆ་ཚང་གཅིག་ལ་སྒོར། 247.00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག་



སྨོན་བཟང་དཔེ་རྙིང་འཚོལ་བསྡུ་ཁང་གི་ལས་མིའི་མཚན་ཐོ།
སྤྱི་ཁྱབ་དབུ་འཛིན་དང་སྦྱིན་བདག་གཅིག་ལྕོགས། མི་ཉག་བཀའ་བཞི་དགོན་གྱི་མཆོག་སྤྲུལ་སངས་རྒྱས་བཟང་པོ་རིན་པོ་ཆེ།
བསྡུ་སྒྲིག་པ་གཙོ་བོ།
སྟོང་ར་བ་ཐུབ་བསྟན་སྨོན་ལམ།
བསྡུ་སྒྲིག་ལས་མི།
སྟོང་ར་བ་ཐུབ་བསྟན་སྨོན་ལམ། སྤམ་རྫོང་སྐལ་བཟང་ཆོས་ལྡན།
གོང་དཀར་ལུང་རིགས་རྒྱལ་མཚན། སྤོས་ཁང་ཐུབ་བསྟན་ཤེས་རབ།
འཕྲེང་པོ་ཤེས་རབ་སྒྲོལ་མ། ཀརྨ་དབང་ཕྱུག །ནོར་འཛིན་འོད་གསལ།
དཔར་སྐྲུན་སྦྱིན་བདག་ཆེན་མོ་ནི། མི་ཉག་བཀའ་བཞི་དགོན་གྱི་མཆོག་སྤྲུལ་སངས་རྒྱས་བཟང་པོ་རིན་པོ་ཆེ།
་་་་
#*#*#*#:
B%ཚu#*#/#ཊྛ/s*#*#/=f
ཟFB E•L # E3
校对者,东拉瓦·土美朗呷绒曲登 贡嘎龙日坚赞 土日西热线
fitg If sgEA# # #t
# # # # # ༤/##**•*#*#/=f



2p61mELangEE3a1d1eudan10E152ELIFE Lབ=7=117
9
རྩོམ་སྒྲིག་འགན་འཁུར་བ། བུ་ཆུང་།
མདུན་ཤོག་འཆར་འགོད་པ། སྟོང་རི་བ་ཐུབ་བསྟན་སྨོན་ལམ།
1 SBN 978-7-5700-0259-7
9 17 8 7 5 7 000 25 9 711 >
c/i: 247.00L (7)
